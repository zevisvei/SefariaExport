<h1>ברטנורא על משנה מקואות</h1>
עובדיה מברטנורא
<h2>פרק א</h2>
<h3>משנה א</h3>
<b>שֵׁשׁ מַעֲלוֹת בַּמִּקְוָאוֹת.</b> מְקוֹמוֹת שֶׁל כִּנּוּס מַיִם יֵשׁ בָּהֶן שֵׁשׁ מַעֲלוֹת, כָּל אַחַת מֵהֶן גְּדוֹלָה מֵחֲבֶרְתָּהּ:
<b>מֵי גֵבִים.</b> חֲפִירָה שֶׁבַּקַּרְקַע הַמְכֻנָּסִין בָּהּ מַיִם שֶׁאֵינָן שְׁאוּבִין<i data-commentator="IkkarTosfotYomTov" data-label="א"></i>, וְהֵן פָּחוֹת מֵאַרְבָּעִים סְאָה שֶׁהוּא שִׁעוּר מִקְוֶה:
<b>גֵּבִים.</b> לְשׁוֹן מַיִם מִגֶּבֶא (ישעיה ל):
<b>שָׁתָה טָמֵא וְשָׁתָה טָהוֹר טָמֵא.</b> אִם שָׁתָה מֵאוֹתָן הַמַּיִם טָמֵא תְחִלָּה וְאַחַר כָּךְ שָׁתָה מֵהֶן הַטָּהוֹר, נִטְמָא הַטָּהוֹר, לְפִי שֶׁנָּפְלָה טִפָּה מִפִּיו<i data-commentator="IkkarTosfotYomTov" data-label="ב"></i> שֶׁל טָמֵא לְתוֹךְ הַגֶּבֶא, וְשֶׁמָּא שָׁתָה אוֹתָהּ הַטָּהוֹר וְנִטְמָא, דְּהַשּׁוֹתֶה מַשְׁקִין טְמֵאִים פּוֹסֵל אֶת הַתְּרוּמָה. וְהוּא מִשְּׁמֹנָה עָשָׂר דָּבָר שֶׁגָּזְרוּ בּוֹ בַיּוֹם כִּדְאִיתָא פֶרֶק קַמָּא דְשַׁבָּת. וְאַף עַל גַּב דְּאֵינוֹ פוֹסֵל אֶת הַתְּרוּמָה אֶלָּא אִם כֵּן שָׁתָה רְבִיעִית, מִכָּל מָקוֹם כְּשֶׁבָּאָה הַטִּפָּה הַטְּמֵאָה בְפִיו, טִמְּאָה כָל הַמַּשְׁקִין שֶׁבְּפִיו<i data-commentator="IkkarTosfotYomTov" data-label="ג"></i>. וְאוֹתָהּ טִפָּה לֹא סָלְקָא לַהּ הַשָּׁקָה בַגֶּבֶא, דְּמַיְרֵי כְשֶׁאֵין בּוֹ אַרְבָּעִים סְאָה כִּדְקָתָנֵי בְסֵיפָא. וְעַל יְדֵי נְגִיעַת הַטָּמֵא<i data-commentator="IkkarTosfotYomTov" data-label="ד"></i> אֵין מֵי הַגֶּבֶא מִטַּמְּאִים עַד שֶׁיִּתָּלְשׁוּ. וְהָכִי אִיתָא בַתּוֹסֶפְתָּא:
<b>מִלֵּא בִכְלִי טָהוֹר.</b> מִן הַמַּיִם שֶׁבַּגֶּבֶא לְאַחַר שֶׁשָּׁתָה בוֹ הַטָּמֵא, דְּחָיְשִׁינַן לְאוֹתָהּ טִפָּה כְּדִפְרִישִׁית, נִטְמָא הַכְּלִי<i data-commentator="IkkarTosfotYomTov" data-label="ה"></i>, שֶׁהַכֵּלִים מִטַּמְּאִין בִּנְגִיעַת מַשְׁקִין טְמֵאִין:
<b>אִם הֵדִיחַ.</b> אֶת הַכִּכָּר, טָמֵא, וְאִם לָאו טָהוֹר, מִפְּנֵי שֶׁאֵין מֵי גְבָאִין עֲלוּלִים לְקַבֵּל טֻמְאָה עַד שֶׁיִּתָּלְשׁוּ, הִלְכָּךְ אִם לֹא הֵדִיחַ טָהוֹר, וַאֲפִלּוּ כְשֶׁהִגְבִּיהַּ הַכִּכָּר לֹא הֻחְשְׁבוּ מַיִם שֶׁבּוֹ לְקַבֵּל טֻמְאָה מִן הַטִּפָּה, שֶׁנִּתְבַּטְּלָה הַטִּפָּה בַמַּיִם הַטְּהוֹרִים<i data-commentator="IkkarTosfotYomTov" data-label="ו"></i>. אֲבָל כְּשֶׁהֵדִיחַ, הֻחְשְׁבוּ וְהֻכְשְׁרוּ מַיִם שֶׁבְּיָדָיו לְקַבֵּל טֻמְאָה מִן הַטִּפָּה וְלֹא נִתְבַּטְּלָה בָהֶן אֶלָּא אַדְּרַבָּה נִטְמְאוּ וְטִמְּאוּ אֶת הַכִּכָּר:
<h3>משנה ב</h3>
<b>מִלֵּא בִכְלִי טָמֵא.</b> לְעֵיל אַשְׁמְעִינַן כְּשֶׁהַטֻּמְאָה בָאָה לַמַּיִם מֵחֲמַת אָדָם טָמֵא, וְהָכָא אַשְׁמְעִינַן כְּשֶׁהַטֻּמְאָה בָאָה מֵחֲמַת כְּלִי [טָמֵא]:
<h3>משנה ג</h3>
<b>נָפְלוּ מַיִם טְמֵאִים.</b> הָכָא אַשְׁמְעִינַן שֶׁמֵּי גְבָאִים הַלָּלוּ מְקַבְּלִין טֻמְאָה עַל יְדֵי מַשְׁקִין טְמֵאִין שֶׁנָּפְלוּ בָהֶן:
<b>רַבִּי שִׁמְעוֹן אוֹמֵר בֵּין שֶׁהֵדִיחַ בֵּין שֶׁלֹּא הֵדִיחַ.</b> אַכֻּלְּהוּ קָאֵי רַבִּי שִׁמְעוֹן, בֵּין אַטֻּמְאָה שֶׁבָּאָה מֵחֲמַת אָדָם, בֵּין מֵחֲמַת כְּלִי, בֵּין מֵחֲמַת מַשְׁקִין, בְּכֻלְּהוּ סְבִירָא לֵיהּ בֵּין הֵדִיחַ בֵּין שֶׁלֹּא הֵדִיחַ טָמֵא הַכִּכָּר. וְטַעֲמָא דְרַבִּי שִׁמְעוֹן, שֶׁאֲנִי אוֹמֵר שֶׁטִּפַּת הַמַּיִם טְמֵאִים שֶׁנָּפְלוּ מִפִּי הַטָּמֵא אוֹ מִן הַכְּלִי אוֹ מִן הַמַּשְׁקִין טְמֵאִין, לְבַסּוֹף כְּשֶׁנָּפְלוּ כָל הַמַּיִם נִשְׁתַּיְּרָה הַטִּפָּה הַהִיא עַל הַכִּכָּר וְטִמְּאַתּוּ. וְאֵין הֲלָכָה כְרַבִּי שִׁמְעוֹן:
<h3>משנה ד</h3>
<b>אוֹ שֶׁהָלַךְ בָּהֶן הַטָּמֵא וְשָׁתָה טָהוֹר טָהוֹר.</b> שֶׁאֵין מֵי גְבָאִים עֲלוּלִים לְקַבֵּל טֻמְאָה עַד שֶׁיִּתָּלְשׁוּ, כְּדַאֲמַרַן לְעֵיל:
<b>אֶחָד מֵי גְבָאִים מֵי בוֹרוֹת מֵי שִׁיחִין.</b> כֻּלְּהוּ שָׁוִין לְכָל הַדִּינִים דִּתְנִינַן בְּמַתְנִיתִין עַד הַמַּעֲלָה הַשֵּׁנִית. בּוֹרוֹת, הֵן עֲשׂוּיִין עֲגֻלִּין. שִׁיחִין, אֲרֻכִּין וּקְצָרִים. מְעָרוֹת, מְרֻבָּעוֹת וּמְכֻסּוֹת בְּקֵרוּי אֶלָּא שֶׁיֵּשׁ לָהֶן פֶּה:
<b>מֵי תַמְצִיּוֹת שֶׁפָּסְקוּ.</b> גְּשָׁמִים הַיּוֹרְדִים עַל הֶהָרִים וּמִתְמַצִּין הַמַּיִם וּמְבַעְבְּעִין מִן הֶהָרִים לְאַחַר שֶׁפָּסְקוּ הַגְּשָׁמִים וּפָסְקוּ הֶהָרִים מִזְּחִילָתָן, אוֹתָן הַמַּיִם הַנִּשְׁאָרִים הֵן כְּמֵי גְבָאִים, וְאִם שָׁתָה מֵהֶן אָדָם טָמֵא אוֹ מִלֵּא בִכְלִי טָמֵא אוֹ נָפְלוּ בָהֶן מַשְׁקִין טְמֵאִין, אֵין הַטִּפָּה הַטְּמֵאָה מִתְבַּטֶּלֶת בָּהֶן<i data-commentator="IkkarTosfotYomTov" data-label="ז"></i>. אֲבָל כָּל זְמַן שֶׁלֹּא פָסְקוּ הֶהָרִים מִזְּחִילָתָן, אַף עַל פִּי שֶׁפָּסְקוּ הַגְּשָׁמִים, אֵין נֶחְשָׁבִין כְּמֵי גְבָאִים, וּמֵי הַגְּשָׁמִים הַנִּזְחָלִין אַחַר כָּךְ מִן הֶהָרִים מְבַטְּלִים הַטִּפָּה הַטְּמֵאָה אַף עַל פִּי שֶׁהַמַּיִם הָרִאשׁוֹנִים לֹא בִטְּלוּהָ. וְהָכִי תְנַן בְּפֶרֶק ב'‏ דְּמַכְשִׁירִין (משנה ג), מֵי שְׁפִיכוֹת שֶׁיָּרְדוּ עֲלֵיהֶם מֵי גְשָׁמִים, אִם רֹב מִן הַטָּהוֹר, טָהוֹר, אֵימָתַי, בִּזְמַן שֶׁקָּדְמוּ מֵי שְׁפִיכוֹת, אֲבָל קָדְמוּ מֵי גְשָׁמִים, אֲפִלּוּ כָל שֶׁהוּא, מֵי שְׁפִיכוֹת טָמֵא:
<b>הַקְּרוֹבִים לָעִיר וְלַדֶּרֶךְ טְמֵאִים.</b> דְּחָיְשִׁינַן שֶׁמָּא שָׁתָה [מֵהֶן] טָמֵא אוֹ מִלֵּא בִכְלִי טָמֵא:
<b>עַד שֶׁיְּהַלְּכוּ רֹב בְּנֵי אָדָם.</b> הַשַּׁיָּרוֹת הַהוֹלְכוֹת בְּדֶרֶךְ רְחוֹקָה. דְּאָז טְמֵאִים, שֶׁמָּא שָׁתָה מֵהֶן אָדָם טָמֵא אוֹ מִלֵּא בִכְלִי טָמֵא:
<h3>משנה ה</h3>
<b>מֵאֵימָתַי טָהֳרָתָן.</b> שֶׁל קְרוֹבִים וּרְחוֹקִין:
<b>מִשֶּׁיִּרְבּוּ וְיִשְׁטֹפוּ.</b> מִשֶּׁיֵּרְדוּ גְשָׁמִים וְיִרְבּוּ מֵי הַגְּשָׁמִים עַל הַמַּיִם שֶׁהָיוּ בָהֶם כְּבָר קֹדֶם שֶׁשָּׁתָה [מֵהֶם] הַטָּמֵא אוֹ שֶׁמִּלֵּא מֵהֶם בִּכְלִי טָמֵא, וְגַם שֶׁיִּהְיוּ שׁוֹטְפִין וְיַעַבְרוּ עַל שְׂפַת הַגֶּבֶא וְיֵצְאוּ לַחוּץ. וְשִׁעוּר הַשְּׁטִיפָה, כָּל שֶׁהוּא:
<b>רַבּוּ.</b> לֹא כְבֵית שַׁמַּאי דְּבָעוּ תַרְוַיְהוּ שֶׁיִּרְבּוּ וְיִשְׁטֹפוּ, אֶלָּא כֵּיוָן שֶׁרַבּוּ מֵי גְשָׁמִים שֶׁבָּאוּ אַחַר כָּךְ עַל הַמַּיִם שֶׁהָיוּ בָהֶן בִּשְׁעַת טֻמְאָתָן, נִטְהֲרוּ, אַף עַל פִּי שֶׁלֹּא שָׁטְפוּ וְיָצְאוּ לַחוּץ:
<b>רַבִּי שִׁמְעוֹן אוֹמֵר שָׁטְפוּ.</b> מֵי גְשָׁמִים עַל גְּדוֹתָיו שֶׁל גֶּבֶא וְיָצְאוּ לַחוּץ, נִטְהַר הַגֶּבֶא:
<b>אַף עַל פִּי שֶׁלֹּא רַבּוּ.</b> מֵי הַגְּשָׁמִים שֶׁבָּאוּ אַחֲרֵי כֵן עַל הַמַּיִם שֶׁהָיוּ בַגֶּבֶא בִשְׁעַת טֻמְאָתָן:
<b>כְּשֵׁרִים לַחַלָּה.</b> מֵי גְבָאִים הַלָּלוּ דִתְנַן בְּמַתְנִיתִין, כְּשֵׁרִים לְהִשְׁתַּמֵּשׁ בָּהֶן לַחַלָּה, לָלוּשׁ וּלְבַשֵּׁל בָּהֶן חַלָּה<i data-commentator="IkkarTosfotYomTov" data-label="ט"></i>:
<b>וְלִטֹּל מֵהֶן לַיָּדָיִם.</b> לְכָל דָּבָר שֶׁצָּרִיךְ נְטִילַת יָדַיִם:
<h3>משנה ו</h3>
<b>מֵי תַמְצִיּוֹת שֶׁלֹּא פָסְקוּ.</b> הֶהָרִים מִזְּחִילָתָן וַעֲדַיִן הֵן מְבַצְבְּצִין מֵימֵי הַגְּשָׁמִים שֶׁיָּרְדוּ עֲלֵיהֶן, אֵלּוּ מְבַטְּלִים הַטִּפָּה הָרִאשׁוֹנָה הַטְּמֵאָה שֶׁהָיְתָה בַגֶּבֶא. לְפִיכָךְ שָׁתָה טָמֵא וְשָׁתָה טָהוֹר כָּל זְמַן שֶׁלֹּא פָסְקוּ, טָהוֹר, דְּמַיִם טְמֵאִים שֶׁנָּפְלוּ שָׁם, נִטְהֲרוּ. וְזוֹ הִיא הַמַּעֲלָה, דְּהָנֵי דִלְעֵיל לֹא עָלְתָה טְבִילָה<i data-commentator="IkkarTosfotYomTov" data-label="יא"></i> לַמַּיִם הַטְּמֵאִים, וְאִלּוּ הָכָא עָלְתָה. אֲבָל אֵין כְּשֵׁרִים לִטְבִילַת אָדָם וְכֵלִים וְיָדַיִם:
<h3>משנה ז</h3>
<b>טוֹבְלִין.</b> בְּנֵי אָדָם כָּל גּוּפוֹ<i data-commentator="IkkarTosfotYomTov" data-label="יב"></i>:
<b>וּמַטְבִּילִין.</b> הַכֵּלִים, וְהַיָּדַיִם לְמִידִי דְבָעֵי טְבִילַת יָדַיִם וְלֹא סַגִּי בִנְטִילָה, כְּגוֹן לַקֹּדֶשׁ:
<b>מַעְיָן.</b> שֶׁמֵּימָיו נוֹבְעִים, וְהַמַּיִם הַנּוֹבְעִים מְעַטִּים מִן הַמַּיִם שְׁאוּבִין שֶׁשָּׁפְכוּ בְתוֹכוֹ:
<b>שָׁוֶה לַמִּקְוֶה לְטַהֵר בְּאַשְׁבֹּרֶן.</b> וְלֹא בְזוֹחֲלִין. דְּקַיְמָא לָן מַעְיָן מְטַהֵר בְּזוֹחֲלִין וּמִקְוֶה מְטַהֵר בְּאַשְׁבֹּרֶן, וְהַאי מִשּׁוּם מַיִם שְׁאוּבִים מְרֻבִּים שֶׁבּוֹ שָׁוֶה לַמִּקְוֶה לְטַהֵר בְּאַשְׁבֹּרֶן וְלֹא בְזוֹחֲלִין:
<b>וְלַמַּעְיָן לְהַטְבִּיל בּוֹ בְּכָל שֶׁהוּא.</b> וְלֹא בָעֵי אַרְבָּעִים סְאָה כְּמִקְוֶה, דְּאֵין מִקְוֶה מְטַהֵר בְּפָחוֹת מֵאַרְבָּעִים סְאָה, וְהַאי מְטַהֵר בְּכָל שֶׁהוּא כְמַעְיָן:
<h3>משנה ח</h3>
<b>מַיִם מֻכִּין.</b> מַיִם נוֹבְעִים שֶׁהֵן מְלוּחִים אוֹ חַמִּים:
<b>שֶׁהֵן מְטַהֲרִים בְּזוֹחֲלִין.</b> וְאִלּוּ מַעְיָן שֶׁמֵּימָיו מֻעָטִים דִּלְעֵיל אֵינוֹ מְטַהֵר בְּזוֹחֲלִין אֶלָּא בְאַשְׁבֹּרֶן:
<b>מַיִם חַיִּים.</b> נוֹבְעִים שֶׁאֵינָן מֻכִּין:
<b>שֶׁהֵן טְבִילָה לַזָּבִים.</b> דִּכְתִיב (ויקרא טו) וְרָחַץ אֶת בְּשָׂרוֹ בְּמַיִם חַיִּים:
<b>וְהַזָּיָה לַמְצֹרָעִים.</b> דִּכְתִיב בְּהוּ (שם יד) אֶל כְּלִי חֶרֶשׂ עַל מַיִם חַיִּים:
<b>וּכְשֵׁרִים לְקַדֵּשׁ בָּהֶן מֵי חַטָּאת.</b> דִּכְתִיב בְּהוּ (במדבר יט) מַיִם חַיִּים אֶל כֶּלִי:
<h2>פרק ב</h2>
<h3>משנה א</h3>
<b>הַטָּמֵא שֶׁיָּרַד לִטְבֹּל.</b> סְפֵקוֹ טָמֵא. דְּאוֹקֵי גַבְרָא אַחֶזְקָתֵיהּ וּבְחֶזְקַת טֻמְאָה הוּא:
<h3>משנה ב</h3>
<b>בֵּין בִּרְשׁוּת הַיָּחִיד בֵּין בִּרְשׁוּת הָרַבִּים טְמֵאוֹת.</b> אַף עַל גַּב דִּסְפֵק טֻמְאָה בִּרְשׁוּת הָרַבִּים סְפֵקוֹ טָהוֹר, הֲרֵי סְפֵק טָהֳרָה הוּא וְלֹא סְפֵק טֻמְאָה:
<b>בְּטֻמְאָה חֲמוּרָה.</b> בְּאַב הַטֻּמְאָה שֶׁמְּטַמֵּאתוֹ מִן הַתּוֹרָה<i data-commentator="IkkarTosfotYomTov" data-label="ב"></i>:
<b>טֻמְאָה קַלָּה.</b> דְּרַבָּנָן:
<b>אָכַל אֳכָלִים טְמֵאִים.</b> אָכַל חֲצִי פְרָס מֵאֳכָלִים טְמֵאִים, אוֹ שָׁתָה רְבִיעִית מַשְׁקִין טְמֵאִין, נִפְסַל גּוּפוֹ מִלֶּאֱכֹל בַּתְּרוּמָה, וּפוֹסֵל אֶת הַתְּרוּמָה מִדְּרַבָּנָן. וְכֻלָּן מִשְּׁמֹנָה עָשָׂר דָּבָר שֶׁגָּזְרוּ בוֹ חֲכָמִים, וְכֻלָּן מְפֹרָשִׁים פֶּרֶק קַמָּא דְשַׁבָּת:
<b>וַאֲפִלּוּ טָבַל.</b> דְּהַשְׁתָּא אִיכָּא תַרְתֵּי לְרִיעוּתָא, שֶׁמָּא לֹא טָבַל כְּלָל, וַאֲפִלּוּ טָבַל, שֶׁמָּא קֹדֶם טְבִילָה נִתְחַסֵּר, אֲפִלּוּ הָכִי סְפֵקוֹ טָהוֹר:
<b>רַבִּי יוֹסֵי מְטַמֵּא.</b> וַאֲפִלּוּ בְטֻמְאָה דְרַבָּנָן. מִשּׁוּם דְּגַבְרָא בְחֶזְקַת טֻמְאָה:
<b>אֲבָל סְפֵקוֹ לִטָּמֵא וּלְטַמֵּא.</b> כְּגוֹן סָפֵק אָכַל אֳכָלִים טְמֵאִים אוֹ לֹא אָכַל, הֲרֵי סְפֵקוֹ לִטָּמֵא, אוֹ וַדַּאי אָכַל אֳכָלִים טְמֵאִים, סָפֵק נָגַע בְּכִכָּר שֶׁל תְּרוּמָה סָפֵק לֹא נָגַע, הֲרֵי סְפֵקוֹ לְטַמֵּא, בְּהָנֵי מְטַהֵר רַבִּי יוֹסֵי, דְּאֵין כָּאן חֶזְקַת טֻמְאָה. וְאֵין הֲלָכָה כְרַבִּי יוֹסֵי:
<h3>משנה ג</h3>
<b>סְפֵק מַיִם שְׁאוּבִים שֶׁטִּהֲרוּ חֲכָמִים.</b> בְּמַסֶּכֶת טָהֳרוֹת פֶּרֶק הַזּוֹרֵק טֻמְאָה, תָּמָן תְּנִינַן, אֵלּוּ סְפֵקוֹת שֶׁטִּהֲרוּ חֲכָמִים סָפֵק מַיִם שְׁאוּבִין לַמִּקְוֶה:
<b>סָפֵק נָפְלוּ.</b> שְׁלֹשָׁה לֻגִּין מַיִם שְׁאוּבִים בְּמִקְוֶה חָסֵר:
<b>סָפֵק יֶשׁ בָּהֶן אַרְבָּעִים סְאָה.</b> כְּלוֹמַר סָפֵק הָיָה בַמִּקְוֶה אַרְבָּעִים סְאָה כְשֵׁרִים קֹדֶם שֶׁנָּפְלוּ הַשְּׁאוּבִין, דְּשׁוּב אֵין הַשְּׁאוּבִין פּוֹסְלִין אוֹתוֹ:
<b>שֶׁיֶּשׁ לוֹ בַמֶּה יִתְלֶה.</b> שֶׁיֵּשׁ לוֹ מָקוֹם לִתְלוֹת נְפִילָתָן שֶׁלֹּא גָרְמוּ לוֹ פְסוּל:
<b>שֶׁאֵין לוֹ בַמֶּה יִתְלֶה.</b> דְּמַה נַּפְשָׁךְ בְּהֵי מִנַּיְהוּ דְנָפַל פְּסָלוּהוּ, הִלְכָּךְ שְׁנֵיהֶם פְּסוּלִין. וְהַאי דִמְטַהֲרִינַן הָכָא סְפֵק מַיִם שְׁאוּבִין בְּמָקוֹם שֶׁיֶּשׁ לוֹ בַמֶּה לִתְלוֹת, הַיְנוּ מִשּׁוּם דִּשְׁאוּבִין דְּרַבָּנָן<i data-commentator="IkkarTosfotYomTov" data-label="ד"></i>. וְהָא דְתַנְיָא בְתוֹרַת כֹּהֲנִים אַךְ מַעְיָן וּבוֹר מִקְוֵה מַיִם, מַה מַּעְיָן בִּידֵי שָׁמַיִם אַף מִקְוֶה בִידֵי שָׁמַיִם, אַסְמַכְתָּא בְעָלְמָא הִיא:
<h3>משנה ד</h3>
<b>בַּתְּחִלָּה.</b> שֶׁלֹּא הָיָה בַמִּקְוֶה מַיִם כְּלָל כְּשֶׁנָּפַל בּוֹ רְבִיעִית מַיִם שְׁאוּבִין, וְנִשְׁלַם אַחַר כָּךְ שִׁעוּרוֹ בְמֵי גְשָׁמִים:
<b>עַל פְּנֵי הַמַּיִם.</b> לְאַחַר שֶׁהָיוּ בוֹ הַרְבֵּה מַיִם כְּשֵׁרִים:
<b>וַחֲכָמִים אוֹמְרִים.</b> וַהֲלָכָה כַּחֲכָמִים:
<h3>משנה ה</h3>
<b>שֶׁל לֹג לֹג.</b> לֹג אֶחָד בְּכָל גֻּמָּא:
<b>עַד שֶׁלֹּא הִגִּיעוּ לְגֻמָּא שְׁלִישִׁית כָּשֵׁר.</b> דַּהֲוֵי לֵיהּ כְּמִקְוֶה שָׁלֵם שֶׁנָּפְלוּ לְתוֹכוֹ שְׁלֹשָׁה לֻגִּין מַיִם שְׁאוּבִין דְּלֹא פְסָלוּהוּ, וְהָכָא נַמִּי הוֹאִיל וְהָיוּ בַמִּקְוֶה אַרְבָּעִים סְאָה קֹדֶם שֶׁהִגִּיעוּ הַמַּיִם לְגֻמָּא שְׁלִישִׁית, לֹא נִפְסַל הַמִּקְוֶה:
<b>כְּמִקְוֶה סָמוּךְ לְמִקְוֶה.</b> כְּמִקְוֶה כָשֵׁר הַסָּמוּךְ לְשָׁאוּב, שֶׁזֶּה עוֹמֵד בְּכַשְׁרוּתוֹ וְזֶה עוֹמֵד בְּפַסְלוּתוֹ, וְהָכָא נַמִּי הַמַּיִם שֶׁבַּגֻּמּוֹת כְּעוֹמְדִים בִּפְנֵי עַצְמָם חֲשִׁיבֵי וְלֹא כִמְעֹרָבִין. וְאֵין הֲלָכָה כְּרַבִּי שִׁמְעוֹן:
<h3>משנה ו</h3>
<b>הַמְסַנֵּק.</b> כְּמוֹ הַמְסַלֵּק. שֶׁמְּסַלֵּק אֶת הַטִּיט לְצַד אֶחָד. וְלֹא שֶׁתָּלַשׁ הַטִּיט מִן הַמַּיִם, אֶלָּא בְתוֹךְ הַמַּיִם סִלְּקוֹ לְצַד אֶחָד. שֶׁאִם תְּלָשׁוֹ מִן הַמַּיִם נֶחֱשָׁב כְּשָׁאוּב, וְאִם מָשְׁכוּ מִמֶּנּוּ שְׁלֹשָׁה לֻגִּין פּוֹסֵל אֶת הַמִּקְוֶה. וְדַוְקָא כְשֶׁאֵין בַּמִּקְוֶה אַרְבָּעִים סְאָה, הוּא דִשְׁלֹשָׁה לֻגִּין מַיִם שְׁאוּבִין פּוֹסְלִין אֶת הַמִּקְוֶה. אֲבָל אִם הָיוּ בוֹ אַרְבָּעִים סְאָה, אֵין כָּל מַיִם שְׁאוּבִין שֶׁבָּעוֹלָם פּוֹסְלִין אוֹתוֹ<i data-commentator="IkkarTosfotYomTov" data-label="ז"></i>:
<b>וְרַבִּי שִׁמְעוֹן מַכְשִׁיר.</b> מִשּׁוּם דְּאֵין מִתְכַּוֵּן לַשְּׁאִיבָה אֶלָּא לְסַלֵּק אֶת הַטִּיט לְמָקוֹם אֶחָד. וְאֵין הֲלָכָה כְּרַבִּי שִׁמְעוֹן:
<h3>משנה ז</h3>
<b>לְנַגְּבָן.</b> תַּרְגּוּם וְהִנֵּה חָרְבוּ, וְהָא נְגוּבוּ. וְדַוְקָא לְנַגְּבָן, שֶׁלֹּא נִתְכַּוֵּן לְקַבֵּל הַמַּיִם, לְכָךְ לֹא נַעֲשׂוּ שְׁאוּבִים, דִּכְתִיב [וַיִּקְרָא יא] אַךְ מַעְיָן וּבוֹר, מַה מַּעְיָן שֶׁאֵין בּוֹ תְפִיסַת יְדֵי אָדָם, אַף בּוֹר שֶׁאֵין בּוֹ תְפִיסַת יְדֵי אָדָם:
<b>אִם עוֹנַת גְּשָׁמִים הִיא.</b> שֶׁנִּתְקַשְּׁרוּ שָׁמַיִם בְּעָבִים וְיָרְדוּ גְשָׁמִים:
<b>אִם יֶשׁ בּוֹ כִמְעַט מַיִם בַּבּוֹר.</b> גָּרְסִינַן. וְלֹא גָרְסִינַן אוֹ:
<b>יְשַׁבֵּר.</b> הַקַּנְקַנִּים וְיִפְּלוּ הַמַּיִם שֶׁבְּתוֹכָן לַבּוֹר, דְּהַמְשָׁכָה הִיא, כֵּיוָן שֶׁמִּתּוֹךְ כֵּלִים שְׁבוּרִים נוֹפְלִים לַבּוֹר:
<b>וְאִם לָאו.</b> שֶׁאֵינָהּ עוֹנַת גְּשָׁמִים, אִי נַמִּי שֶׁאֵין מַיִם בַּבּוֹר:
<b>לֹא יְשַׁבֵּר.</b> דְּאִם אֵינָהּ עוֹנַת גְּשָׁמִים הֲרֵי לֹא יוּכַל לַעֲשׂוֹת מִקְוֶה מִן הַמַּיִם שֶׁבַּקַּנְקַנִּים בִּלְבַד, דִּסְבִירָא לֵיהּ לְרַבִּי אֱלִיעֶזֶר שְׁאוּבָה שֶׁהִמְשִׁיכוּהָ כֻלָּהּ אוֹ רֻבָּהּ, פְּסוּלָה. אֲבָל כְּשֶׁהִיא עוֹנַת גְּשָׁמִים, יְשַׁבֵּר לְהַמְשִׁיךְ אֵלּוּ הַמַּיִם וְיִתְמַלֵּא רֹב הַמִּקְוֶה בְּמֵי גְשָׁמִים. וּכְשֶׁאֵין בּוֹ מַיִם כְּלָל, לֹא יְשַׁבֵּר אַף עַל פִּי שֶׁהִיא עוֹנַת גְּשָׁמִים, שֶׁמָּא יִפְּלוּ מִן הַמַּיִם לַבּוֹר רְבִיעִית קֹדֶם שְׁבִירָה<i data-commentator="IkkarTosfotYomTov" data-label="ח"></i>. וְרַבִּי אֱלִיעֶזֶר לְטַעְמֵיהּ דְּאָמַר לְעֵיל רְבִיעִית מַיִם פּוֹסְלִים אֶת הַמִּקְוֶה (לכתחלה) [בַּתְּחִלָּה]:
<b>רַבִּי יְהוֹשֻׁעַ אוֹמֵר בֵּין כָּךְ וּבֵין כָּךְ יְשַׁבֵּר.</b> דְּקָסָבַר שְׁלֹשָׁה לֻגִּין פּוֹסְלִין אֶת הַמִּקְוֶה בֵּין בַּתְּחִלָּה בֵּין בַּסּוֹף, וְלֹא רְבִיעִית, וְלֹא חָיְשִׁינַן שֶׁמָּא יִפְּלוּ לַבּוֹר שְׁלֹשָׁה לֻגִּין קֹדֶם שְׁבִירָה. וְאַף עַל גַּב דְּלָאו עוֹנַת גְּשָׁמִים הִיא, יְשַׁבֵּר, דְּיָכוֹל לְהַמְשִׁיךְ עַד שִׁעוּר מִקְוֶה, דְּקָסָבַר שְׁאוּבָה שֶׁהִמְשִׁיכָהּ כֻּלָּהּ, טְהוֹרָה. וְאֵין הֲלָכָה כְּרַבִּי אֱלִיעֶזֶר<i data-commentator="IkkarTosfotYomTov" data-label="ט"></i>:
<b>אוֹ יִכְפֶּה.</b> שֶׁכּוֹפֶה הַקַּנְקַנִּים שֶׁעַל הַגַּג שֶׁלֹּא יִפְּלוּ הַמַּיִם מִתּוֹכָן לַבּוֹר, אֶלָּא יִפְּלוּ לְצַד אַחֵר וּמִשָּׁם נִמְשָׁכִים לַבּוֹר:
<b>אֲבָל לֹא יְעָרֶה.</b> שֶׁאִם הִגְבִּיהַּ הַקַּנְקַנִּים וְעֵרָה אוֹתָן, נַעֲשׂוּ כְמַיִם שְׁאוּבִין, שֶׁהֲרֵי יֵשׁ בָּהֶן תְּפִיסַת יְדֵי אָדָם:
<h3>משנה ח</h3>
<b>הַסַּיָּד.</b> אֻמָּן הַסָּד אֶת הַבּוֹר בְּסִיד כְּדֵי שֶׁיַּחֲזִיק מֵימָיו, וְדַרְכּוֹ לְהָבִיא הַסִּיד לַבּוֹר בְּעָצִיץ, וְאוֹתוֹ בוֹר הָיוּ בוֹ מַיִם כְּשֵׁרִים וְנִשְׁקַע הֶעָצִיץ לְתוֹךְ הַמַּיִם וְנִתְמַלֵּא:
<b>אִם הָיוּ הַמַּיִם צָפִים עַל גַּבָּיו כָּל שֶׁהוּא יְשַׁבֵּר.</b> שֶׁלֹּא נִשְׁאֲבוּ הַמַּיִם, דְּכָל שָׁעָה הֵן מְעֹרָבִין<i data-commentator="IkkarTosfotYomTov" data-label="יא"></i>. אֲבָל אִם הָיָה מַעֲלֶה הֶעָצִיץ בְּיָדוֹ הָיוּ נִפְסָקִים וְנַעֲשִׂים תְּלוּשִׁין:
<b>וְאִם לָאו.</b> שֶׁאֵין הַמַּיִם צָפִים עַל גַּבָּיו:
<b>לֹא יְשַׁבֵּר.</b> וּכְשֶׁאֵינָהּ עוֹנַת גְּשָׁמִים אַיְרֵי. דְּאִם הָיָה עוֹנַת גְּשָׁמִים כֵּיוָן דְּאִיכָּא מַיִם בַּבּוֹר יְשַׁבֵּר, כְּדַאֲמַרַן:
<b>רַבִּי יְהוֹשֻׁעַ אוֹמֵר בֵּין כָּךְ וּבֵין כָּךְ יְשַׁבֵּר.</b> דְּיָכוֹל לְהַמְשִׁיךְ, כִּדְפָרִישְׁנָא לְעֵיל:
<h3>משנה ט</h3>
<b>הַמְסַדֵּר קַנְקַנִּים בַּבּוֹר וְנִתְמַלְּאוּ אַף עַל פִּי שֶׁבָּלַע הַבּוֹר אֶת מֵימָיו.</b> וְאֵין מַיִם בַּבּוֹר אֶלָּא אֵלּוּ שֶׁבַּקַּנְקַנִּים:
<b>הֲרֵי זֶה יְשַׁבֵּר.</b> כְּרַבִּי יְהוֹשֻׁעַ דְּאֵין רְבִיעִית פּוֹסֵל, וּמְשַׁבֵּר אֶת הַקַּנְקַנִּים וְעוֹשֶׂה מִקְוֶה בַתְּחִלָּה:
<h3>משנה י</h3>
<b>רַבִּי יְהוֹשֻׁעַ אוֹמֵר בַּטִּיט וּבַמַּיִם.</b> כְּשֶׁהַמַּיִם צָפִים עַל גַּבֵּי הַטִּיט וַאֲפִלּוּ רַגְלָיו שׁוֹקְעוֹת בַּטִּיט מַטְבִּילִין לְרַבִּי יְהוֹשֻׁעַ, מִפְּנֵי שֶׁהַמַּיִם מַקְדִּימִים. וְרַבִּי אֱלִיעֶזֶר לֵית לֵיהּ הַאי סְבָרָא. אֲבָל אִם הָיָה מַטְבִּיל כְּלִי קָטָן בַּמַּיִם הַצָּפִים עַל גַּבֵּי הַטִּיט, בְּהָא מוֹדֶה רַבִּי אֱלִיעֶזֶר דְּעָלְתָה לוֹ טְבִילָה, כֵּיוָן שֶׁלֹּא הָיָה שׁוֹקֵעַ בַּטִּיט כְּלָל וּמִצְטָרֵף לְהַשְׁלִים אַרְבָּעִים סְאָה. וַהֲלָכָה כְּרַבִּי יְהוֹשֻׁעַ:
<b>שֶׁהַקָּנֶה יוֹרֵד מֵאֵלָיו.</b> שֶׁהוּא רַךְ וְנִמּוֹחַ כָּל כָּךְ שֶׁאִם יָשִׂימוּ בוֹ קָנֶה יִשְׁקַע בַּטִּיט מֵאֵלָיו:
<b>מְקוֹם שֶׁאֵין קְנֵה הַמִּדָּה עוֹמֵד.</b> קָנֶה שֶׁמּוֹדְדִין בּוֹ אֵינוֹ עוֹמֵד מֵאֵלָיו בְּתוֹכוֹ, וְזֶה אֵינוֹ רַךְ וְנִמּוֹחַ כָּרִאשׁוֹן:
<b>מִשְׁקֹלֶת.</b> בְּדִיל שֶׁל הַבַּנָּאִים. וְכָל הַשִּׁעוּרִין הַלָּלוּ כָּל אֶחָד מוֹסִיף בְּקֹשִׁי הַטִּיט וְעָבְיוֹ, שֶׁהָרִאשׁוֹן רַךְ מִכֻּלָּם, וְהַשֵּׁנִי קָשֶׁה הֵימֶנּוּ, וְהַשְּׁלִישִׁי קָשֶׁה הֵימֶנּוּ, וְכֵן כֻּלָּם:
<b>בְּפִי חָבִית.</b> שֶׁפִּיהָ צַר וְקָטָן. וְאִם הַטִּיט רַךְ כָּל כָּךְ שֶׁיָּכוֹל לִשָּׁפֵךְ וּלְהִכָּנֵס בַּפִּי הַצַּר שֶׁל חָבִית, עָלְתָה לוֹ טְבִילָה:
<b>שְׁפוֹפֶרֶת הַנּוֹד.</b> שְׁפוֹפֶרֶת שֶׁל קָנֶה שֶׁמַּנִּיחִין עַל פִּי הַנּוֹד שֶׁשּׁוֹפְכִים לְתוֹכוֹ. וְשִׁעוּר הַנֶּקֶב שֶׁל שְׁפוֹפֶרֶת הַנּוֹד, שֶׁיִּהְיוּ חוֹזְרוֹת בּוֹ שְׁתֵּי אֶצְבָּעוֹת בֵּינוֹנִיּוֹת, שֶׁהֵן רֹחַב שְׁתֵּי אֶצְבָּעוֹת הָרִאשׁוֹנוֹת שֶׁל פַּס הַיָּד, לֹא הַגּוּדָל:
<b>הַנִּמְדָּד בַּלֹּג.</b> כָּל זְמַן שֶׁהוּא רַךְ כָּל כָּךְ שֶׁהוּא נִמְדָּד בַּלֹּג וְהוּא כְלִי שֶׁמַּחֲזִיק שֵׁשׁ בֵּיצִים, הוּא נִמְדָּד עִם הַמִּקְוֶה וְטוֹבְלִין בּוֹ. וַהֲלָכָה כְּרַבִּי יְהוּדָה:
<h2>פרק ג</h2>
<h3>משנה א</h3>
<b>רַבִּי יוֹסֵי אוֹמֵר כוּ'.</b> וְלָזֶה לֹג וּמֶחֱצָה וְנִתְעָרְבוּ. וַהֲרֵי יֵשׁ כָּאן שְׁלֹשָׁה לֻגִּין מַיִם שְׁאוּבִין שֶׁהֵן פּוֹסְלִין אֶת הַמִּקְוֶה, אַף עַל פִּי כֵן כְּשֵׁרִין:
<b>שֶׁלֹּא נִקְרָא עֲלֵיהֶם שֵׁם פְּסוּל.</b> שֶׁאִם הָיוּ מוֹסִיפִין מַיִם כְּשֵׁרִין בְּכָל אֶחָד עַד תַּשְׁלוּם שִׁעוּר שֶׁל מִקְוֶה, הָיָה כָל אֶחָד מֵהֶן כָּשֵׁר:
<b>וְנֶחֱלַק לִשְׁנַיִם.</b> וְהוֹסִיפוּ בְכָל אֶחָד מַיִם כְּשֵׁרִים עַד שֶׁיֵּשׁ בְּכָל אֶחָד מֵהֶם כְּשִׁעוּר מִקְוֶה:
<b>פָּסוּל.</b> כָּל אֶחָד מֵהֶן:
<b>וְחָסַר אֲפִלּוּ קֹרְטוֹב.</b> לְאַחַר שֶׁנָּפְלוּ עָלָיו שְׁלֹשָׁה לֻגִּין מַיִם שְׁאוּבִין מְצֻמְצָמִים נֶחְסַר מִמֶּנּוּ אֲפִלּוּ קֹרְטוֹב שֶׁל מַיִם:
<b>כָּשֵׁר.</b> לְהוֹסִיף עָלָיו מַיִם וּלְהַשְׁלִימוֹ לְשִׁעוּר מִקְוֶה. שֶׁאִי אֶפְשָׁר שֶׁבְּאוֹתוֹ קֹרְטוֹב שֶׁחָסַר, לֹא חָסֵר מְעַט מִן הַשְּׁלֹשָׁה לֻגִּין, וְנִמְצָא שֶׁלֹּא הָיָה בוֹ שְׁלֹשָׁה לֻגִּין מַיִם שְׁאוּבִין:
<b>קֹרְטוֹב.</b> חֵלֶק מִשִּׁשִּׁים בַּלֹּג<i data-commentator="IkkarTosfotYomTov" data-label="א"></i>:
<b>עַד שֶׁיֵּצֵא מִמֶּנּוּ מְלֹאוֹ.</b> הַמַּיִם שֶׁהָיוּ בוֹ תְחִלָּה כְּשֶׁנָּפְלוּ בוֹ שְׁלֹשָׁה לֻגִּין מַיִם שְׁאוּבִין:
<b>וָעוֹד.</b> מְעַט יוֹתֵר כְּדֵי לְחַסֵּר מִשְּׁלֹשָׁה לֻגִּין. כְּגוֹן מִקְוֶה שֶׁהָיוּ בוֹ עֶשְׂרִים סְאָה מַיִם כְּשֵׁרִים וְנָפְלוּ לְתוֹכוֹ שְׁלֹשָׁה לֻגִּין מַיִם שְׁאוּבִין וְנִתְמַלֵּא אַחַר כָּךְ מֵי גְשָׁמִים, לְעוֹלָם הוּא בִפְסוּלוֹ עַד שֶׁיּוֹצִיא מִמֶּנּוּ עֶשְׂרִים סְאָה שֶׁהָיוּ שָׁם תְּחִלָּה, וְעוֹד מְעַט יוֹתֵר, לְמַעֵט שְׁלֹשָׁה לֻגִּין<i data-commentator="IkkarTosfotYomTov" data-label="ב"></i>:
<h3>משנה ב</h3>
<b>שֶׁיַּעֲמִיד בֶּחָצֵר אַרְבָּעִים סְאָה.</b> מִקְוֶה כָשֵׁר לְמַטָּה מִן הַפָּסוּל, וּפוֹתְקָן<i data-commentator="IkkarTosfotYomTov" data-label="ג"></i> לַכָּשֵׁר כְּדֵי שֶׁיִּתְחַבְּרוּ, וְיִטְהַר הָעֶלְיוֹן הַפָּסוּל מִן הַתַּחְתּוֹן הַכָּשֵׁר, דְּאָמְרִינַן גּוּד אַסֵּיק. וְכָל שֶׁכֵּן אִם הַכָּשֵׁר לְמַעְלָה וְהַפָּסוּל לְמַטָּה, דְּאָמְרִינַן גּוּד אַחֵית:
<b>אֶלָּא אִם כֵּן פָּסָק.</b> שֶׁפָּסְקוּ מֵימָיו וְיָצְאוּ מִמֶּנּוּ מְלוֹאוֹ וְעוֹד כְּדַאֲמַרַן. וְיֵשׁ גּוֹרְסִים אֶלָּא אִם כֵּן פָּקָק, כְּלוֹמַר אֶלָּא אִם כֵּן סָתַם עַל הַמִּקְוֶה אֲשֶׁר עָשָׂה עַד שֶׁלֹּא יִגַּע אֶחָד בְּאֵלֶּה הַמַּיִם<i data-commentator="IkkarTosfotYomTov" data-label="ד"></i>. וְגִרְסָא רִאשׁוֹנָה נִרְאֶה לִי עִקָּר. וְאֵין הֲלָכָה כְּרַבִּי אֶלְעָזָר בֶּן עֲזַרְיָה<i data-commentator="IkkarTosfotYomTov" data-label="ה"></i>:
<h3>משנה ג</h3>
<b>וְהָאַמָּה נִכְנֶסֶת לוֹ.</b> כְּגוֹן מֵי גְשָׁמִים<i data-commentator="IkkarTosfotYomTov" data-label="ו"></i> שֶׁבָּאוּ מִן הַמִּדְרוֹן וְנִכְנָסִים לוֹ:
<b>הַסּוֹחֵט אֶת כְּסוּתוֹ.</b> וְהַמַּיִם שֶׁהָיוּ נִבְלָעִים בּוֹ חֲשִׁיבֵי מַיִם שְׁאוּבִים, וּכְשֶׁהוּא סוֹחֲטָן לְתוֹךְ הַבּוֹר הֵן בָּאִין מִמְּקוֹמוֹת הַרְבֵּה שֶׁמִּכָּאן וּמִכָּאן לַבֶּגֶד:
<b>וְהַמְּעָרֶה מִן הַצַּרְצוּר.</b> כְּלִי חֶרֶס שֶׁעוֹשִׂין עַל פִּיו שְׂבָכָה כְּמִין מִכְבָּר מַעֲשֵׂה רֶשֶׁת, וְהַמְעָרֶה מִמֶּנּוּ מַטִּיל הַמַּיִם מִמְּקוֹמוֹת הַרְבֵּה:
<b>רַבִּי עֲקִיבָא מַכְשִׁיר.</b> קָסָבַר דְּאֵין שְׁלֹשָׁה לֻגִּים מַיִם שְׁאוּבִין פּוֹסְלִין אֶת הַמִּקְוֶה אֶלָּא אִם כֵּן מַטִּילָן לַמִּקְוֶה מִכְּלִי אֶחָד וּמִמָּקוֹם אֶחָד, מַה שֶּׁאֵין כֵּן בִּכְסוּת וְצַרְצוּר:
<b>וַחֲכָמִים פּוֹסְלִים.</b> דְּסָבְרֵי שְׁלֹשָׁה כֵלִים מִצְטָרְפִין:
<b>לֹא אָמְרוּ מַטִּילִין אֶלָּא מַטִּיל.</b> כָּל זֶה קִבֵּל רַבִּי עֲקִיבָא מֵרַבּוֹתָיו, דִּכְלִי הַמַּטִּיל שְׁלֹשָׁה לֻגִּין מַיִם לַמִּקְוֶה פּוֹסֵל אֶת הַמִּקְוֶה:
<b>וְלֹא כָךְ אָמְרוּ אֶלָּא שֶׁנָּפְלוּ.</b> וְלֹא שְׁנָא מִכְּלִי אֶחָד אוֹ מִכֵּלִים הַרְבֵּה<i data-commentator="IkkarTosfotYomTov" data-label="ט"></i>. וְאֵין הֲלָכָה כְּרַבִּי עֲקִיבָא:
<h3>משנה ד</h3>
<b>מִכְּלִי אֶחָד מִשְּׁנַיִם וְכוּ'.</b> סִיּוּמָא דְמִלְּתַיְהוּ דְרַבָּנָן הִיא:
<b>תִּשְׁעָה קַבִּין מַיִם.</b> בַּעַל קֶרִי חוֹלֶה שֶׁאֵינוֹ יָכוֹל לִטְבֹּל, אִם נָתְנוּ עָלָיו תִּשְׁעָה קַבִּין מַיִם, טָהוֹר. וְאַשְׁמְעִינַן מַתְנִיתִין דְּלֹא שְׁנָא מִכְּלִי אֶחָד לֹא שְׁנָא מִשְּׁנַיִם אוֹ שְׁלֹשָׁה כֵלִים:
<b>וְכֵן טָהוֹר שֶׁנָּפְלוּ עַל רֹאשׁוֹ וְעַל רֻבּוֹ שְׁלֹשָׁה לֻגִּין מַיִם שְׁאוּבִין.</b> דְּפוֹסֵל אֶת הַתְּרוּמָה, כִּדְאָמְרִינַן פֶּרֶק קַמָּא דְשַׁבָּת [דַּף יג], הָנֵי שְׁלֹשָׁה לֻגִּין מִשְּׁנַיִם אוֹ שְׁלֹשָׁה כֵלִים מִצְטָרְפִין, מֵאַרְבָּעָה אֵין מִצְטָרְפִין:
<b>בַּמֶּה דְבָרִים אֲמוּרִים.</b> דְּמִשְּׁנַיִם וּשְׁלֹשָׁה כֵלִים מִצְטָרְפִין:
<b>בִּזְמַן שֶׁלֹּא נִתְכַּוֵּן לְרַבּוֹת.</b> אַמִּקְוֶה קָאֵי, שֶׁלֹּא נִתְכַּוֵּן לְהוֹסִיף עָלָיו כְּדֵי לְהַרְבּוֹת בּוֹ מַיִם<i data-commentator="IkkarTosfotYomTov" data-label="י"></i>:
<b>אֲפִלּוּ קֹרְטוֹב.</b> שִׁעוּר מֻעָט, אֶחָד מִשִּׁשִּׁים וְאַרְבָּעָה בַּלֹּג:
<h2>פרק ד</h2>
<h3>משנה א</h3>
<b>הַמַּנִּיחַ כֵּלִים תַּחַת הַצִּנּוֹר.</b> מַרְזֵב שֶׁמֵּי גְשָׁמִים נִכְנָסִים בּוֹ וְיוֹרְדִים דֶּרֶךְ פִּיו לַמִּקְוֶה. וְהָכָא מַיְרֵי בְצִנּוֹר שֶׁל עֵץ שֶׁקְּבָעוֹ וּלְבַסּוֹף חֲקָקוֹ, דְּהוֹאִיל וְלֹא הָיָה תוֹרַת כְּלִי עָלָיו כְּשֶׁקְּבָעוֹ, אַף עַל פִּי שֶׁחֲקָקוֹ אַחֲרֵי כֵן לָא חֲשִׁיבֵי הַמַּיִם שֶׁבְּתוֹכוֹ מַיִם שְׁאוּבִים, הוֹאִיל וְלֹא הָיָה תוֹרַת כְּלִי עָלָיו בְּתָלוּשׁ:
<b>וְאֶחָד כֵּלִים קְטַנִּים.</b> דְּלֹא תֵימָא דְלָא חֲשִׁיבֵי:
<b>אֲפִלּוּ כְלֵי גְלָלִים.</b> דְּלָא חֲשִׁיבֵי כֵלִים לְעִנְיַן טֻמְאָה, חֲשִׁיבֵי כֵלִים לִפְסֹל אֶת הַמִּקְוֶה, אֲפִלּוּ אִם שְׁבָרָם אוֹ כָפָה אוֹתָם, דְּלֹא דָמֵי לְמַנִּיחַ קַנְקַנִּים בְּרֹאשׁ הַגַּג לְנַגְּבָן:
<b>וּבֵית הִלֵּל מְטַהֲרִין בְּשׁוֹכֵחַ.</b> בְּפֶרֶק קַמָּא דְשַׁבָּת בַּגְּמָרָא, מוֹקְמֵי פְלוּגְתַּיְהוּ כְּשֶׁהִנִּיחָן תַּחַת הַצִּנּוֹר בִּשְׁעַת קִשּׁוּר עָבִים וְנִתְפַּזְּרוּ וּשְׁכָחָן וְחָזְרוּ וְנִתְקַשְּׁרוּ, דְּבֵית שַׁמַּאי סָבְרֵי מִשּׁוּם פִּזּוּר עָבִים לֹא נִתְבַּטְּלָה מַחֲשַׁבְתּוֹ הָרִאשׁוֹנָה, דְּגַלֵּי דַעְתֵּיהּ שֶׁרָצָה שֶׁיִּפְּלוּ לְתוֹכָן. וּבֵית הִלֵּל סָבְרֵי בָּטְלָה מַחֲשַׁבְתּוֹ, דְּכִי נִתְפַּזְּרוּ, אַסַּח דַּעְתֵּיהּ, דְּקָסָבַר לֹא יֵרְדוּ גְשָׁמִים עוֹד. אֲבָל הִנִּיחָן תַּחַת הַצִּנּוֹר בִּשְׁעַת קִשּׁוּר עָבִים וְאֵחֲרוּ הַגְּשָׁמִים לָבֹא וְיָצָא לִמְלַאכְתּוֹ וּשְׁכָחָן, דִּבְרֵי הַכֹּל הוֹאִיל וּמִתְּחִלָּה לְכָךְ נִתְכַּוֵּן לֹא בָטְלָה מַחֲשַׁבְתּוֹ בְשִׁכְחָתוֹ. וְאִם הִנִּיחָן בִּשְׁעַת פִּזּוּר עָבִים, דִּבְרֵי הַכֹּל טְהוֹרִים, שֶׁלֹּא נִתְכַּוֵּן מִתְּחִלָּה לְכָךְ:
<b>בְּשׁוֹכֵחַ בֶּחָצֵר שֶׁהוּא טָהוֹר.</b> בֶּחָצֵר שֶׁלֹּא תַחַת הַצִּנּוֹר, וְנִתְמַלְּאוּ מִן הַנּוֹטְפִין וְנָפְלוּ לַמִּקְוֶה. דְּדַוְקָא תַחַת הַצִּנּוֹר הוּא דִפְלִיגֵי בֵית שַׁמַּאי, דְּגַלֵּי דַעְתֵּיהּ דְּרָצָה שֶׁיִּפְּלוּ לְתוֹכָן, וּמִשּׁוּם פִּזּוּר לֹא בָטְלָה מַחֲשָׁבָה קַמַּיְתָא. אֲבָל מַנִּיחַ בֶּחָצֵר, אֲפִלּוּ בִשְׁעַת קִשּׁוּר, לֹא מוּכְחָא מֵעִקָּרָא מַחֲשַׁבְתּוֹ קַמַּיְתָא שַׁפִּיר, הִלְכָּךְ בָּטְלָה כְשֶׁנִּתְפַּזְּרוּ:
<b>עֲדַיִן מַחֲלֹקֶת בִּמְקוֹמָהּ עוֹמָדֶת.</b> שֶׁלֹּא עָמְדוּ לְמִנְיָן עַל כָּךְ וְלֹא רַבּוּ תַלְמִידֵי בֵית שַׁמַּאי:
<h3>משנה ב</h3>
<b>הַמַּנִּיחַ טַבְלָא תַּחַת הַצִּנּוֹר.</b> לְהַמְשִׁיךְ הַמַּיִם לַמִּקְוֶה:
<b>אִם יֶשׁ לָהּ לְבִזְבֵּז.</b> שָׂפָה סָבִיב מֵאַרְבַּע<i data-commentator="IkkarTosfotYomTov" data-label="א"></i> רוּחוֹתֶיהָ, כְּדֵי שֶׁיִּהְיֶה לָהּ בֵּית קִבּוּל:
<b>פּוֹסֶלֶת אֶת הַמִּקְוֶה.</b> דַּהֲווּ לְהוּ מַיִם שְׁאוּבִים. וּמִשּׁוּם צִנּוֹר לֹא הָיָה מִפְּסִיל מִקְוֶה, דְּאַיְרֵי בְצִנּוֹר שֶׁקְּבָעוֹ וּלְבַסּוֹף חֲקָקוֹ כְּדִפְרִישִׁית:
<b>זְקָפָהּ לִדּוֹחַ.</b> כְּדֵי שֶׁתּוּדַח מִטִּנֹּפֶת שֶׁבָּהּ:
<b>אֵינָהּ פּוֹסֶלֶת אֶת הַמִּקְוֶה.</b> דְּלֹא קַיְמָא כְדֶרֶךְ קַבָּלָתָהּ:
<h3>משנה ג</h3>
<b>הַחוֹטֵט בְּצִנּוֹר.</b> דֶּרֶךְ צִנּוֹר לִהְיוֹת פָּתוּחַ מִשְּׁנֵי צְדָדִים, וְאֵין פּוֹסֵל אֶת הַמִּקְוֶה אֶלָּא אִם כֵּן חָקַק בּוֹ חֲקָק מְעַט כְּדֵי לְקַבֵּל צְרוֹרוֹת הַמְעַכְּבִים הִלּוּךְ הַמַּיִם, וּכְשֶׁחֲקָקוֹ וּלְבַסּוֹף קְבָעוֹ אַיְרֵי, הוֹאִיל וְהָיָה עָלָיו תּוֹרַת כְּלִי כְשֶׁהָיָה תָלוּשׁ, הֲרֵי הַמַּיִם הָעוֹבְרִים בּוֹ שְׁאוּבִים הֵן וּפוֹסְלִים אֶת הַמִּקְוֶה:
<b>וּבְשֶׁל חֶרֶס.</b> לָא חֲשִׁיב כְּלִי אֶלָּא אִם כֵּן יֵשׁ לוֹ בֵית קִבּוּל שֶׁל רְבִיעִית:
<b>לֹא אָמְרוּ רְבִיעִית אֶלָּא בְשִׁבְרֵי הַחֶרֶס.</b> דַּוְקָא בִכְלִי חֶרֶס לְאַחַר שֶׁנִּשְׁבַּר בָּעִינַן שֶׁיְּהֵא הַשֶּׁבֶר מַחֲזִיק רְבִיעִית. אֲבָל מִתְּחִלָּתוֹ אֲפִלּוּ כָל שֶׁהוּא חָשׁוּב כְּלִי. וְאֵין הֲלָכָה כְּרַבִּי יוֹסֵי:
<b>מִתְחַלְחֲלִים.</b> מִתְגַּלְגְּלִים בְּתוֹךְ בֵּית קִבּוּל, שֶׁאֵינָם מְהֻדָּקִים בּוֹ אַף עַל פִּי שֶׁנִּתְמַלֵּא מֵהֶם אֶלָּא מִתְנַעְנְעִים אֵילָךְ וָאֵילָךְ. לְשׁוֹן וַתִּתְחַלְחַל הַמַּלְכָּה (אסתר ד):
<b>פּוֹסְלִין אֶת הַמִּקְוֶה.</b> דְּלֹא נִתְבַּטֵּל קִבּוּלוֹ:
<b>יָרַד לְתוֹכוֹ.</b> לְתוֹךְ בֵּית קִבּוּלוֹ:
<b>עָפָר וְנִכְבַּשׁ.</b> שֶׁהֶעָפָר נִקְבַּע וְנַעֲשָׂה מְהֻדָּק יָפֶה וְהַמַּיִם עוֹבְרִים עָלָיו. תַּרְגּוּם בַּמְּסִלָּה נַעֲלֶה (במדבר כ) בְּאֹרַח כְּבִישָׁא נִסַּק:
<b>כָּשֵׁר.</b> דְּאֵין כָּאן בֵּית קִבּוּל:
<b>סִלּוֹן וְצִנּוֹר וּמַרְזֵב.</b> אֶחָד הוּא:
<b>שֶׁהוּא צַר מִכָּאן וּמִכָּאן.</b> מִשְּׁנֵי פִיּוֹתָיו, מִמָּקוֹם שֶׁהַמַּיִם נִכְנָסִים בּוֹ וּמִמָּקוֹם שֶׁיּוֹרְדִים מִמֶּנּוּ לַמִּקְוֶה:
<b>וְרָחָב בָּאֶמְצַע.</b> אֲפִלּוּ הָכִי לָא חֲשִׁיב לְקַבָּלָה כָּל זְמַן שֶׁלֹּא חָקַק בּוֹ לְקַבֵּל צְרוֹרוֹת:
<h3>משנה ד</h3>
<b>מַיִם שְׁאוּבִים.</b> שֶׁהֵן פְּסוּלִים לַמִּקְוֶה:
<b>וּמֵי גְשָׁמִים.</b> הַכְּשֵׁרִים:
<b>שֶׁנִּתְעָרְבוּ בֶחָצֵר אוֹ בָעֻקָּה.</b> גֻּמָּא שֶׁהַמַּיִם מִתְקַבְּצִים בָּהֶן, אוֹ עַל מַעֲלוֹת הַמְּעָרָה, וּמִשָּׁם נִמְשְׁכוּ וְיָרְדוּ לַמִּקְוֶה:
<b>אִם רֹב מִן הַכָּשֵׁר.</b> כְּגוֹן שֶׁעֶשְׂרִים וְאֶחָד<i data-commentator="IkkarTosfotYomTov" data-label="ה"></i> סְאָה מֵהֶן מֵי גְשָׁמִים וְתִשְׁעָה עָשָׂר מַיִם שְׁאוּבִין, כָּשֵׁר:
<b>הָיוּ מְקַלְּחִין בְּתוֹךְ הַמַּיִם.</b> שֶׁלֹּא יָרְדוּ לַמִּקְוֶה עַל יְדֵי הַמְשָׁכָה דֶרֶךְ הֶחָצֵר וְהָעֻקָּה וּמַעֲלוֹת הַמְּעָרָה, אֶלָּא מִן הַכֵּלִים עַצְמָן הָיוּ מְקַלְּחִין לְתוֹךְ הַמִּקְוֶה:
<b>וְאִם לָאו פָּסוּל.</b> דִּשְׁלֹשָׁה לֻגִּין מַיִם שְׁאוּבִים פּוֹסְלִים כְּשֶׁנָּפְלוּ לַמִּקְוֶה שֶׁלֹּא כְדֶרֶךְ הַמְשָׁכָה. אֲבָל דֶּרֶךְ הַמְשָׁכָה אֵין פּוֹסְלִין עַד שֶׁיִּהְיוּ הָרֹב מַיִם שְׁאוּבִים, אֲפִלּוּ הַמַּיִם שְׁאוּבִין בִּפְנֵי עַצְמָן שֶׁלֹּא נִתְעָרְבוּ בַכְּשֵׁרִים, אֵין פּוֹסְלִין דֶּרֶךְ הַמְשָׁכָה אֶלָּא בְרֹב<i data-commentator="IkkarTosfotYomTov" data-label="ו"></i>. כְּגוֹן מִקְוֶה שֶׁיֶּשׁ בּוֹ עֶשְׂרִים וְאַחַת סְאָה מֵי גְשָׁמִים, מְמַלֵּא בַכָּתֵף וּמַמְשִׁיךְ לְתוֹכוֹ תִּשְׁעָה עָשָׂר סְאָה מַיִם שְׁאוּבִים וְכָשֵׁר, הוֹאִיל וְהָרֹב מַיִם כְּשֵׁרִים. וְכֵן הֲלָכָה:
<h3>משנה ה</h3>
<b>הַשֹּׁקֶת.</b> אֶבֶן חֲלוּלָה שֶׁעַל שְׂפַת הַמַּעְיָן, וְהַמַּיִם נִכְנָסִין לָהּ דֶּרֶךְ חוֹר שֶׁבְּדָפְנָהּ, וּמַשְׁקִין בָּהּ הַבְּהֵמוֹת:
<b>אֵין מְמַלְּאִים מִמֶּנָּה.</b> מַיִם לְמֵי חַטָּאת:
<b>וְאֵין מְקַדְּשִׁין בָּהּ.</b> אֵין נוֹתְנִים אֵפֶר פָּרָה עַל הַמַּיִם שֶׁבְּתוֹכָהּ, דְּאֵינָהּ חֲשׁוּבָה כְלִי. וְהָכָא מַיְרֵי בְסֶלַע מְחֻבָּר שֶׁחֲקָקוֹ, וַאֲפִלּוּ תָלוּשׁ שֶׁחִבְּרוֹ וּלְבַסּוֹף חֲקָקוֹ, הוֹאִיל וְלֹא הָיָה עָלָיו שֵׁם כְּלִי בַתָּלוּשׁ אֵינוֹ חָשׁוּב כְּלִי:
<b>וְאֵינָהּ צְרִיכָה צָמִיד פָּתִיל.</b> אִם הִיא בְאֹהֶל הַמֵּת, מַצֶּלֶת עַל מַה שֶּׁבְּתוֹכָהּ בְּכִסּוּי לְבַד בְּלֹא צָמִיד פָּתִיל, לְפִי שֶׁאֵינָהּ חֲשׁוּבָה כְלִי אֶלָּא כְבוֹר וְדוּת שֶׁמַּצִּילִים עַל מַה שֶׁבְּתוֹכָם בְּכִסּוּי לְבַד:
<b>וְאֵינָהּ פּוֹסֶלֶת אֶת הַמִּקְוֶה.</b> אִם נָפְלוּ מֵי גְשָׁמִים מִתּוֹכָהּ לַמִּקְוֶה אֵין נֶחֱשָׁבִים מַיִם שְׁאוּבִים לִפְסֹל אֶת הַמִּקְוֶה:
<b>וְכַמָּה יְהֵא בַנֶּקֶב.</b> לְבַטְּלָהּ מִתּוֹרַת כְּלִי שֶׁלֹּא תִפְסֹל אֶת הַמִּקְוֶה מִטַּעַם שְׁאִיבָה<i data-commentator="IkkarTosfotYomTov" data-label="ז"></i>:
<b>כִּשְׁפוֹפֶרֶת הַנּוֹד.</b> וְשִׁעוּרוֹ שֶׁיִּהְיוּ שְׁתֵּי אֶצְבָּעוֹת שֶׁל יָד הַסְּמוּכוֹת לַגּוּדָל חוֹזְרוֹת בְּרָחְבָּן בְּרֶוַח בְּתוֹךְ הַנֶּקֶב:
<b>שֹׁקֶת יֵהוּא.</b> כָּךְ הָיְתָה נִקְרֵאת:
<b>וְכָל טָהֳרוֹת שֶׁל יְרוּשָׁלַיִם נִטְבָּלִים עַל גַּבָּהּ.</b> שֶׁמַּטְבִּילִים בְּתוֹכָהּ וְעוֹשִׂים טָהֳרוֹת. וְלֹא הָיָה בַשֹּׁקֶת אַרְבָּעִים סְאָה, אֶלָּא מִקְוֶה שָׁלֵם הָיָה בְצִדָּהּ, וּמֵי הַשֹּׁקֶת מִתְעָרְבִים בּוֹ דֶרֶךְ נֶקֶב כִּשְׁפוֹפֶרֶת:
<b>עַד שֶׁיִּפָּחֵת רֻבָּהּ.</b> אֲפִלּוּ יֵשׁ בַּנֶּקֶב כִּשְׁפוֹפֶרֶת הַנּוֹד, לְעוֹלָם תּוֹרַת כְּלִי עָלֶיהָ עַד שֶׁתִּשָּׁבֵר רֻבָּהּ:
<h2>פרק ה</h2>
<h3>משנה א</h3>
<b>מַעְיָן שֶׁהֶעֱבִירוֹ עַל גַּבֵּי הַשֹּׁקֶת.</b> שֶׁהוּא כְלִי, וְלֹא שֹׁקֶת שֶׁבַּסֶּלַע:
<b>פָּסוּל.</b> לְהַטְבִּיל בַּמַּיִם שֶׁבְּתוֹךְ הַשֹּׁקֶת וּבַמַּיִם שֶׁיּוֹצְאִים וְעוֹבְרִים מִן הַשֹּׁקֶת לַחוּץ, הוֹאִיל וּמֵי הַמַּעְיָן כֻּלָּם שׁוֹפְכִים לְתוֹךְ הַשֹּׁקֶת. אֲבָל אִם מֵי הַמַּעְיָן עוֹבְרִים עַל שְׂפַת הַשֹּׁקֶת כָּל שֶׁהוּא, אַף עַל פִּי שֶׁמִּקְצָתָם עוֹבְרִים בְּתוֹךְ הַשֹּׁקֶת, כָּשֵׁר לְהַטְבִּיל בַּמַּיִם שֶׁעַל שְׂפַת הַשֹּׁקֶת<i data-commentator="IkkarTosfotYomTov" data-label="ב"></i> אוֹ חוּצָה לָהּ, דְּמַעְיָן מְטַהֵר בְּכָל שֶׁהוּא:
<b>וְהִפְסִיקוֹ.</b> שֶׁאֵין מֵי הַבְּרֵכָה מְחֻבָּרִין לַמַּעְיָן:
<b>הֲרֵי הוּא כְמִקְוֶה.</b> וְאֵין מְטַהֵר בְּכָל שֶׁהוּא, עַד שֶׁיְּהֵא שָׁם אַרְבָּעִים סְאָה<i data-commentator="IkkarTosfotYomTov" data-label="ד"></i>:
<b>חָזַר וְהִמְשִׁיכוֹ.</b> שֶׁחִבֵּר מֵי הַמַּעְיָן לַבְּרֵכָה:
<b>פָּסוּל לַזָּבִים.</b> דִּכְבָר פָּסַק חַיּוּתָן. וְזָבִים וּמְצֹרָעִים וּמֵי חַטָּאת כְּתִיב בְּהוּ מַיִם חַיִּים:
<h3>משנה ב</h3>
<b>הֶעֱבִירוֹ עַל גַּבֵּי כֵלִים.</b> שֶׁהֶעֱבִיר הַמַּעְיָן עַל דָּפְנֵי הַכְּלִי מִבַּחוּץ<i data-commentator="IkkarTosfotYomTov" data-label="ז"></i>:
<b>הֲרֵי הוּא כְמוֹ שֶׁהָיָה.</b> לְטַהֵר בְּזוֹחֲלִים וּבְכָל שֶׁהוּא:
<b>הֲרֵי הוּא כְמִקְוֶה.</b> דְּבָעֵי אַרְבָּעִים סְאָה וּבְאַשְׁבֹּרֶן:
<b>וּבִלְבַד שֶׁלֹּא יַטְבִּיל עַל גַּבֵּי הַסַּפְסָל.</b> גְּזֵרָה שֶׁמָּא יַטְבִּיל בְּכֵלִים<i data-commentator="IkkarTosfotYomTov" data-label="ח"></i>. וַהֲלָכָה כְּרַבִּי יוֹסֵי:
<h3>משנה ג</h3>
<b>שֶׁהוּא מָשׁוּךְ כְּנָדָל.</b> שֶׁמֵּימָיו זוֹחֲלִים בִּמְקוֹמוֹת הַרְבֵּה, כְּשֶׁרֶץ זֶה שֶׁמַּרְבֶּה רַגְלַיִם, וְקוֹרִין לוֹ בְלַעַ"ז צנטופיד"י:
<b>רִבָּה עָלָיו.</b> מַיִם שְׁאוּבִים, עַד שֶׁנִּמְשְׁכוּ וְנִתְגַּדְּלוּ הַמְּקוֹמוֹת שֶׁמֵּימָיו זוֹחֲלִים שָׁם:
<b>הֲרֵי הוּא כְמוֹ שֶׁהָיָה.</b> הַמְּקוֹמוֹת הַלָּלוּ מְטַהֲרִים בְּזוֹחֲלִים וּבְכָל שֶׁהוּא כְּמוֹ שֶׁהָיוּ בַתְּחִלָּה:
<b>הָיָה הַמַּעְיָן עוֹמֵד.</b> וְלֹא הָיוּ מֵימָיו נִזְחָלִים, וְרִבָּה עָלָיו מַיִם שְׁאוּבִים וְנִתְגַּדֵּל הַמַּעְיָן עַד שֶׁמֵּימָיו נִזְחָלִים אֵילָךְ וָאֵילָךְ מֵחֲמַת הַמַּיִם שְׁאוּבִין:
<b>שָׁוֶה וְכוּ'‏ לְמַעְיָן.</b> הַמְּקוֹמוֹת הַלָּלוּ שֶׁהַמַּיִם נִזְחָלִים בָּהֶם, שָׁוִין לְמַעְיָן שֶׁמְּטַהֲרִים בְּכָל שֶׁהֵן, וְשָׁוִים לְמִקְוֶה שֶׁאֵין מְטַהֲרִים בְּזוֹחֲלִין אֶלָּא בְאַשְׁבֹּרֶן. פֵּרוּשׁ אַחֵר, רִבָּה עָלָיו וְהִמְשִׁיכוֹ, הִרְחִיב הַבְּרֵכוֹת שֶׁהָיוּ מוֹשְׁכוֹת מַיִם מִן הַמַּעְיָן הַהוּא וְהִגְדִּילָן<i data-commentator="IkkarTosfotYomTov" data-label="ט"></i>, הֲרֵי הוּא כְמוֹת שֶׁהָיָה, דְּבַמָּקוֹם שֶׁהָיוּ מֵימָיו זוֹחֲלִים קֹדֶם שֶׁרִבָּה עֲלֵיהֶן וְהִרְחִיבָן, שָׁם מְטַהֵר בְּזוֹחֲלִין, וּמִן הַצְּדָדִים אֵין מְטַהֵר אֶלָּא בְאַשְׁבֹּרֶן. אֲבָל אִם לֹא הָיוּ מֵימָיו זוֹחֲלִים אֶלָּא עוֹמְדִים, וְרִבָּה עָלָיו, שֶׁהִרְחִיב מְקוֹם עֲמִידָתָן, וְהִמְשִׁיכָם, שֶׁעָשָׂה מְקוֹם עֲמִידָתָן זוֹחֲלִין, שָׁוֶה לְמִקְוֶה לְטַהֵר בְּאַשְׁבֹּרֶן, וְאֵין מְטַהֵר בְּזוֹחֲלִין, מֵאַחַר דְּעִקַּר מְקוֹם הַמַּעְיָן אֵינָן זוֹחֲלִין:
<h3>משנה ד</h3>
<b>הַיָּם הַגָּדוֹל כְּמִקְוֶה.</b> לֹא קָרָא הַכָּתוּב מִקְוֶה אֶלָּא לַיָּם הַגָּדוֹל, דְּבֵיהּ מִשְׁתַּעֵי קְרָא בְּמַעֲשֵׂה בְרֵאשִׁית, שֶׁשָּׁם נִקְווּ כָל מֵימֵי בְרֵאשִׁית:
<b>לֹא נֶאֱמַר יַמִּים.</b> בִּלְשׁוֹן רַבִּים, אֶלָּא מִפְּנֵי שֶׁמְּעֹרָבִין בּוֹ מִינֵי יַמִּים הַרְבֵּה, שֶׁכָּל הַנְּחָלִים הוֹלְכִים אֵלָיו:
<b>רַבִּי יוֹסֵי אוֹמֵר כָּל הַיַּמִּים.</b> וְיָם הַגָּדוֹל נַמִּי תוֹרַת מַעְיָן עֲלֵיהֶם לָעִנְיָן שֶׁהֵם מְטַהֲרִין בְּזוֹחֲלִין, מִפְּנֵי שֶׁהַנְּחָלִים הוֹלְכִים וְזוֹחֲלִין עֲלֵיהֶם. אֲבָל פְּסוּלִין הֵן לְתוֹרַת מַיִם חַיִּים, שֶׁהַכָּתוּב קְרָאָן מִקְוֶה. וַהֲלָכָה כְּרַבִּי יוֹסֵי:
<h3>משנה ה</h3>
<b>הַזּוֹחֲלִין.</b> כְּגוֹן נְהָרוֹת שֶׁהֵן זוֹחֲלִין, הֲרֵי הֵן כְּמַעְיָן וּמְטַהֲרִין בְּזוֹחֲלִין וּבְכָל שֶׁהֵן:
<b>וְהַנּוֹטְפִים.</b> כְּגוֹן מֵי גְשָׁמִים:
<b>כְּמִקְוֶה.</b> לְטַהֵר בְּאַרְבָּעִים סְאָה וּבְאַשְׁבֹּרֶן:
<b>שֶׁהֵם כְּשֵׁרִים.</b> כְּזוֹחֲלִין. הוֹאִיל וְנוֹטְפִין מֻעָטִים. וַאֲפִלּוּ בְמָקוֹם שֶׁאֵין כְּדֵי טְבִילָה בַזּוֹחֲלִין אֶלָּא אִם כֵּן נוֹטְפִין מַשְׁלִימִים לָהֶם<i data-commentator="IkkarTosfotYomTov" data-label="י"></i>:
<b>וְנוֹטְפִין שֶׁעֲשָׂאָן זוֹחֲלִין.</b> כְּגוֹן מִקְוֶה שֶׁפָּרַץ עַל שְׂפָתוֹ וּמֵימָיו יוֹצְאִין וְזוֹחֲלִין<i data-commentator="IkkarTosfotYomTov" data-label="יא"></i>:
<b>סוֹמֵךְ אֲפִלּוּ מַקֵּל.</b> אוֹ קָנֶה, אוֹ זָב אוֹ זָבָה סוֹמְכִין בַּיָּד אוֹ בָרֶגֶל, וְסוֹתְמִין מְקוֹם יְצִיאַת הַמַּיִם עַד שֶׁיַּעַמְדוּ הַמַּיִם בְּמָקוֹם אֶחָד וְנַעֲשִׂים אַשְׁבֹּרֶן, וְיוֹרֵד הַטָּמֵא וְטוֹבֵל:
<b>כָּל דָּבָר שֶׁהוּא מְקַבֵּל טֻמְאָה.</b> לֹא מִבַּעְיָא זָב וְזָבָה שֶׁהֵן טְמֵאִין, שֶׁאֵינָן יְכוֹלִים לִסְתֹּם מְקוֹם יְצִיאַת הַמַּיִם בִּידֵיהֶם אוֹ בְרַגְלֵיהֶם כְּדֵי לְהַעֲמִיד הַמַּיִם וְלַעֲשׂוֹתָן אַשְׁבֹּרֶן, אֶלָּא אֲפִלּוּ טָהוֹר גָּמוּר, הוֹאִיל וְהוּא מְקַבֵּל טֻמְאָה:
<b>אֵין מַזְחִילִין בּוֹ.</b> כְּלוֹמַר אֵין מַעֲמִידִין בּוֹ מְקוֹם הַזְּחִילָה כְּדֵי שֶׁיֵּעָשֶׂה אַשְׁבֹּרֶן וְיוּכַל לִטְבֹּל בּוֹ. וְטַעֲמָא דְרַבִּי יוֹסֵי, דְּאָמַר קְרָא מִקְוֵה מַיִם יִהְיֶה טָהוֹר, הֲוָיָתָן תְּהֵא עַל יְדֵי טָהֳרָה. וַהֲלָכָה כְּרַבִּי יוֹסֵי:
<h3>משנה ו</h3>
<b>גַּל שֶׁנִּתְלַשׁ.</b> מִן הַיָּם<i data-commentator="IkkarTosfotYomTov" data-label="יב"></i> שֶׁהוֹלֵךְ וְסוֹעֵר:
<b>וְנָפַל עַל הָאָדָם וְעַל הַכֵּלִים טְהוֹרִים.</b> לְחֻלִּין בִּלְבַד, דְּחֻלִּין לֹא בָעוּ כַוָּנָה. אֲבָל לְמַעֲשֵׂר שֵׁנִי וְלִתְרוּמָה, לֹא טָהַר הַטּוֹבֵל עַד שֶׁיְּכַוֵּן:
<b>טוֹבְלִין.</b> אִישׁ וְאִשָּׁה:
<b>וּמַטְבִּילִין.</b> כֵּלִים אוֹ יָדַיִם בְּמָקוֹם שֶׁצָּרִיךְ טְבִילַת יָדַיִם, כְּגוֹן לַקֹּדֶשׁ דְּלֹא סַגִּי בִנְטִילָה:
<b>חֲרִיצִין.</b> רְחָבִים וּמְרֻבָּעִים כִּמְעָרָה, אֶלָּא שֶׁאֵינָן מְקֹרִין:
<b>נְעִיצִין.</b> קְצָרִים מִלְּמַטָּה וּרְחָבִים מִלְּמַעְלָה:
<b>פַּרְסַת חֲמוֹר.</b> וְהוּא הַדִּין פַּרְסַת כָּל בְּהֵמָה:
<b>הַמְעֹרֶבֶת בַּבִּקְעָה.</b> גֻּמָּא שֶׁנַּעֲשֵׂית בַּקַּרְקַע עַל יְדֵי פַרְסַת רֶגֶל שֶׁל בְּהֵמָה וְנִתְקַבְּצוּ בָהּ מַיִם, וְהִיא מְעֹרֶבֶת לְמִקְוֶה שֶׁל אַרְבָּעִים סְאָה<i data-commentator="IkkarTosfotYomTov" data-label="יד"></i> עַל יְדֵי נֶקֶב כִּשְׁפוֹפֶרֶת הַנּוֹד, מַטְבִּילִין בָּהּ:
<b>חַרְדָּלִית.</b> כְּמוֹ הַר דָּלִית. זֶרֶם מַיִם הַבָּאִים מִדָּלְיוֹ שֶׁל הַר, פֵּרוּשׁ מִגֹּבַהּ הָהָר. וַאֲפִלּוּ אֵין מִתְּחִלָּתָן וְעַד סוֹפָן אֶלָּא אַרְבָּעִים סְאָה, מַטְבִּילִין בָּהֶן לְבֵית שַׁמַּאי:
<b>וּבֵית הִלֵּל אוֹמְרִים אֵין מַטְבִּילִין.</b> עַד שֶׁיִּהְיוּ אַרְבָּעִים סְאָה בְּמָקוֹם אֶחָד, שֶׁאֵין חַרְדָּלִית מְטַהֶרֶת אֶלָּא בְאַשְׁבֹּרֶן:
<b>שֶׁגּוֹדֵר כֵּלִים וְטוֹבֵל בָּהֶם.</b> עוֹשֶׂה מְחִצָּה בְכֵלִים כְּדֵי שֶׁיְּעַכְּבוּ הִלּוּךְ הַמַּיִם וְלֹא יִהְיוּ זוֹחֲלִין, וְטוֹבֵל בְּאוֹתָן הַמַּיִם שֶׁבְּתוֹךְ מְחִצַּת הַכֵּלִים שֶׁהֵן כְּמֵי מִקְוֶה:
<b>וְכֵלִים שֶׁגָּדַר בָּהֶן לֹא הֻטְבְּלוּ.</b> לְפִי שֶׁלֹּא הֻטְבַּל כָּל הַכְּלִי בַּמַּיִם שֶׁבְּתוֹךְ הַמְּחִצָּה, כִּי אִם הַצַּד שֶׁכְּלַפֵּי הַחַרְדָּלִית וְלֹא צַד שֶׁכְּלַפֵּי חוּץ. וְאִי קַשְׁיָא, וְהָא אָמַר רַבִּי יוֹסֵי לְעֵיל כָּל דָּבָר שֶׁהוּא מְקַבֵּל טֻמְאָה אֵין מַזְחִילִין בּוֹ, וְהֵיכִי פָלֵיג אַבֵּית הִלֵּל שֶׁמּוֹדִים שֶׁגּוֹדֵר כֵּלִים וְטוֹבֵל בָּהֶן. יֵשׁ לוֹמַר, דְּהַאי וּמוֹדִים אַסֵּיפָא קָאֵי, דְּאָמַר וְכֵלִים שֶׁגָּדַר בָּהֶן לֹא הֻטְבְּלוּ, וְהָכִי קָאָמַר, מוֹדִים בֵּית שַׁמַּאי לְבֵית הִלֵּל שֶׁהַגּוֹדֵר כֵּלִים וְטָבַל בָּהֶן, כֵּלִים שֶׁגָּדַר בָּהֶן לֹא הֻטְבְּלוּ. אֲבָל בֵּית הִלֵּל לְעוֹלָם סָבְרֵי שֶׁאֵין גּוֹדֵר כֵּלִים וְטוֹבֵל בָּהֶן, כְּרַבִּי יוֹסֵי דְאָמַר כָּל דָּבָר שֶׁהוּא מְקַבֵּל טֻמְאָה אֵין מַזְחִילִין בּוֹ. וְהָכִי מַשְׁמַע בַּתּוֹסֶפְתָּא:
<h2>פרק ו</h2>
<h3>משנה א</h3>
<b>כָּל הַמְעֹרָב.</b> חוֹרֵי הַמְּעָרָה. חוֹרִין שֶׁבְּתוֹךְ הַמִּקְוֶה. וּמִשּׁוּם שֶׁרֹב טְבִילוֹת שֶׁלָּהֶן בִּמְעָרוֹת, קָרֵי לְמִקְוֶה מְעָרָה:
<b>כְּמָה שֶׁהֵן.</b> אַף עַל פִּי שֶׁאֵין נְקוּבִין כִּשְׁפוֹפֶרֶת הַנּוֹד:
<b>עֻקַּת הַמְּעָרָה.</b> גֻּמָּא שֶׁבְּשׁוּלֵי הַמִּקְוֶה, אֵין מֵימֶיהָ נֶחֱשָׁבִין עִם מֵימֵי הַמִּקְוֶה שֶׁלְּמַעְלָה מֵהֶן לִהְיוֹת כְּשֵׁרִים לִטְבֹּל בָּהֶן, אֶלָּא אִם כֵּן יֵשׁ בֵּינֵיהֶן כִּשְׁפוֹפֶרֶת הַנּוֹד לְחַבְּרָן:
<b>אָמַר רַבִּי יְהוּדָה אֵימָתַי.</b> לֹא בָא רַבִּי יְהוּדָה לַחֲלֹק אֶלָּא לְפָרֵשׁ:
<b>בִּזְמַן שֶׁהִיא מַעֲמֶדֶת אֶת עַצְמָהּ.</b> כְּשֶׁבָּא לִטְבֹּל בָּעֻקָּה, הָעֻקָּה הִיא מַעֲמֶדֶת אֶת עַצְמָהּ, וְאֵין הַגַּג הַמַּפְסִיק בֵּינָהּ וּבֵין הַמְּעָרָה נוֹפֵל מֵאֵלָיו:
<b>אֲבָל אִם אֵינָהּ מַעֲמֶדֶת אֶת עַצְמָהּ.</b> וּבְשָׁעָה שֶׁבָּא לִטְבֹּל, נוֹפֵל גַּג הָעֻקָּה, שֶׁהוּא תַּחְתִּית הַמִּקְוֶה, וּמִתְעָרְבִים מֵימֵי הַמְּעָרָה בְמֵי הָעֻקָּה:
<b>מַטְבִּילִין בָּהּ כְּמָה שֶׁהִיא.</b> אֲפִלּוּ אֵין בַּנֶּקֶב כִּשְׁפוֹפֶרֶת הַנּוֹד:
<h3>משנה ב</h3>
<b>וְהִטְבִּילָן הֲרֵי אֵלּוּ טְהוֹרִים.</b> וַאֲפִלּוּ אֵין פִּי הַדְּלִי רָחָב כִּשְׁפוֹפֶרֶת הַנּוֹד. וּכְגוֹן שֶׁהַדְּלִי עַצְמוֹ טָמֵא וְצָרִיךְ טְבִילָה, דְּמִגּוֹ דְסָלְקָא לֵיהּ טְבִילָה לַדְּלִי, סָלְקָא לֵיהּ נַמִּי לְמַה שֶּׁבְּתוֹכוֹ:
<b>וְאִם לֹא טָבַל.</b> גָּרְסִינַן. כְּלוֹמַר וְאִם הַדְּלִי טָהוֹר וְאֵינוֹ מַטְבִּילוֹ, שֶׁאֵינוֹ צָרִיךְ טְבִילָה:
<b>עַד שֶׁיְּהוּ מְעֹרָבִין כִּשְׁפוֹפֶרֶת הַנּוֹד.</b> אֵין הַכֵּלִים שֶׁבְּתוֹכוֹ טְהוֹרִים עַד שֶׁיִּהְיֶה בְפִי הַדְּלִי כִשְׁפוֹפֶרֶת הַנּוֹד:
<h3>משנה ג</h3>
<b>בָּזֶה עֶשְׂרִים וּבָזֶה עֶשְׂרִים.</b> מַיִם כְּשֵׁרִים, וּבַשְּׁלִישִׁי עֶשְׂרִים סְאָה מַיִם שְׁאוּבִין:
<b>וְטָבְלוּ וְנִתְעָרְבוּ.</b> עַל יְדֵי טְבִילָתָן צָפוּ הַמַּיִם וְהִשִּׁיקוּ וְנִתְחַבְּרוּ שְׁלָשְׁתָּן זֶה בָזֶה:
<b>הַמִּקְוָאוֹת טְהוֹרִים.</b> אֲפִלּוּ הַשָּׁאוּב. שֶׁהֲרֵי שְׁנֵי הַכְּשֵׁרִים מִתְעָרְבִים יַחַד<i data-commentator="IkkarTosfotYomTov" data-label="ג"></i> וְיֵשׁ כָּאן שִׁעוּר מִקְוֶה אַרְבָּעִים סְאָה מַיִם כְּשֵׁרִים, וּכְשֶׁמִּתְחַבֵּר לָהֶן הַשָּׁאוּב שֶׁהַמַּיִם צָפִין עַל גַּבֵּיהֶן מֵחֲמַת הַטּוֹבְלִים, הֻכְשְׁרוּ מֵימָיו לִטְבִילָה:
<b>הָיָה הַשָּׁאוּב בָּאֶמְצַע.</b> מֵחֲמַת שֶׁהַשָּׁאוּב מַפְסִיק בֵּין שְׁנַיִם הַחִיצוֹנִים הַכְּשֵׁרִים, אֵין הַכְּשֵׁרִים מִתְעָרְבִין זֶה עִם זֶה:
<b>הַמִּקְוָאוֹת כְּמוֹת שֶׁהָיוּ.</b> שֶׁהַכְּשֵׁרִים כְּשֵׁרִים לְהִקָּווֹת עֲלֵיהֶן לְהַשְׁלִים אַרְבָּעִים סְאָה כְּשֵׁרִים, וְהַשָּׁאוּב אֵין כָּשֵׁר לְהִקָּווֹת עָלָיו. וְאַף עַל פִּי שֶׁמֵּימֵי הַשָּׁאוּב מִתְעָרְבִים עִם כָּל אֶחָד, לֹא מִפַּסְלֵי לְהִקָּווֹת עֲלֵיהֶן, דְּדֶרֶךְ הַמְשָׁכָה נִתְעָרְבוּ וְלֹא נָפְלוּ מִן הַכְּלִי לַכְּשֵׁרִין, וּמַה שֶּׁיָּרְדוּ מִמֶּנּוּ לְכָל אֶחָד<i data-commentator="IkkarTosfotYomTov" data-label="ד"></i>, נִתְבַּטֵּל בְּרֹב<i data-commentator="IkkarTosfotYomTov" data-label="ה"></i> קֹדֶם שֶׁיָּרְדוּ לַמִּקְוֶה<i data-commentator="IkkarTosfotYomTov" data-label="ו"></i>:
<h3>משנה ד</h3>
<b>שֶׁהָיוּ בָהֶן שְׁלֹשָׁה לֻגִּין מַיִם.</b> בְּלוּעִין וּדְבוּקִין בָּהֶן<i data-commentator="IkkarTosfotYomTov" data-label="ז"></i>, אֲבָל אֵינָן נִרְאִין בְּעֵין, הִלְכָּךְ לֹא גָזְרוּ רַבָּנָן, דְּאֵין זֶה מִקְּרֵי נָפְלוּ:
<h3>משנה ה</h3>
<b>הַשִּׁדָּה וְהַתֵּבָה.</b> כֵּלִים גְּדוֹלִים שֶׁל עֵץ וּמֻנָּחִים בְּתוֹךְ מִקְוֶה כָשֵׁר:
<b>אֶלָּא אִם כֵּן הָיוּ נְקוּבִים כִּשְׁפוֹפֶרֶת הַנּוֹד.</b> דּוּמְיָא דְעֻקָּה דְאָמְרִינַן לְעֵיל שֶׁצָּרִיךְ שֶׁתְּהֵא נְקוּבָה כִשְׁפוֹפֶרֶת הַנּוֹד:
<b>בִּכְלִי גָדוֹל.</b> כְּגוֹן בַּר תִּשְׁעָה טְפָחִים אוֹ יוֹתֵר, דְּמִעוּטוֹ הָוֵי אַרְבָּעָה טְפָחִים, סַגִּי בִנְקִיבַת אַרְבָּעָה טְפָחִים<i data-commentator="IkkarTosfotYomTov" data-label="ח"></i>. וְאֵין הֲלָכָה כְּרַבִּי יְהוּדָה:
<b>שַׂק אוֹ קֻפָּה.</b> סַל עָשׂוּי מִנְּצָרִים שֶׁל עֲרָבָה קְלוּפִין:
<b>מַטְבִּילִין בָּהֶן כְּמוֹ שֶׁהֵן.</b> אִם הֵן בַּיָּם. וְלֹא בָעוּ נְקִיבָה כִשְׁפוֹפֶרֶת הַנּוֹד, שֶׁכֻּלָּם מְלֵאִים נְקָבִים וּבְטֵלִים מַיִם שֶׁבְּתוֹכָן לְגַבֵּי מֵי מִקְוֶה:
<b>אֵינָן פּוֹסְלִין אֶת הַמִּקְוֶה.</b> מִשּׁוּם מַיִם שְׁאוּבִין:
<b>וּמַעֲלִין אוֹתָן כְּדַרְכָּן.</b> כְּגוֹן בְּמִקְוֶה שֶׁיֶּשׁ בּוֹ אַרְבָּעִים סְאָה מְצֻמְצָמוֹת דְּאָמְרִינַן לְקַמָּן דְּכַר וְכֶסֶת שֶׁל עוֹר כֵּיוָן שֶׁהִגְבִּיהַּ שִׂפְתוֹתֵיהֶם מִן הַמַּיִם, הַמַּיִם שֶׁבְּתוֹכָן שְׁאוּבִין, כֵּיצַד יַעֲשֶׂה, מַטְבִּילָן וּמַעֲלֶה אוֹתָן דֶּרֶךְ שׁוּלֵיהֶן, וּבְשַׂק וְקֻפָּה לֹא חָיְשִׁינַן, דְּלָא חֲשִׁיבֵי מַיִם שֶׁבְּתוֹכָן שְׁאוּבִין לִפְסֹל אֶת הַמִּקְוֶה:
<h3>משנה ז</h3>
<b>עֵרוּב מִקְוָאוֹת.</b> מִקְוֶה חָסֵר שֶׁבְּצַד מִקְוֶה שָׁלֵם, אִי נַמִּי בָּזֶה עֶשְׂרִים סְאָה וּבָזֶה עֶשְׂרִים סְאָה וּמִתְעָרְבִין הַמַּיִם דֶּרֶךְ חָרִיץ אוֹ נֶקֶב, שִׁעוּרוֹ לְצָרְפָן וּלְהַכְשִׁירָן כְּאִלּוּ יֵשׁ בְּכָל אֶחָד אַרְבָּעִים סְאָה:
<b>כִּשְׁפוֹפֶרֶת הַנּוֹד כְּעָבְיָהּ וְכַחֲלָלָהּ.</b> שֶׁל קָנֶה שֶׁנּוֹתְנִין בְּפִי הַנּוֹד,
וְהַיְנוּ <b>כִשְׁתֵּי אֶצְבָּעוֹת חוֹזְרוֹת לִמְקוֹמָן.</b> מִתְהַפְּכוֹת בְּרֶוַח בַּחֲלַל הַנֶּקֶב. וּשְׁתֵּי אֶצְבָּעוֹת שֶׁאָמְרוּ הֵן שְׁתֵּי אֶצְבָּעוֹת הַסְּמוּכוֹת לַגּוּדָל, הָרִאשׁוֹנוֹת שֶׁבְּפַס הַיָּד, דְּהַיְנוּ אֶצְבַּע וְאַמָּה:
<b>מִפְּנֵי שֶׁהִיא מִן הַתּוֹרָה.</b> חִיּוּב הַטְּבִילָה בְּמִקְוֵה מַיִם הָוֵי מִן הַתּוֹרָה:
<b>וְכֵן כַּזַּיִת מִן הַמֵּת.</b> סָפֵק יֵשׁ בָּהֶן כַּשִּׁעוּר סָפֵק אֵין בָּהֶן כַּשִּׁעוּר, סְפֵקָן טָמֵא. וְדַוְקָא בִרְשׁוּת הַיָּחִיד. אֲבָל בִּרְשׁוּת הָרַבִּים, סְפֵקָן טָהוֹר. וְאַף עַל גַּב דַּאֲפִלּוּ בִדְרַבָּנָן סְפֵק טֻמְאָה בִרְשׁוּת הַיָּחִיד סְפֵקוֹ טָמֵא, מִכָּל מָקוֹם הָכָא אִלּוּ הָווּ שִׁעוּרֵי דְרַבָּנָן, הָיִינוּ מְטַהֲרִין אוֹתוֹ:
<b>כֹּל שֶׁיַּעֲמֹד.</b> בֵּין עָפָר בֵּין צְרוֹרוֹת בֵּין יַבְחוּשִׁים אֲדֻמִּים הַגְּדֵלִין בַּמַּיִם, אִם עוֹמְדִין עַל פִּי הַנֶּקֶב מְמַעֲטִין בִּשְׁפוֹפֶרֶת הַנּוֹד וְאֵין הַמִּקְוָאוֹת מִתְעָרְבִין:
<b>כֹּל שֶׁהוּא מִבְּרִיַּת הַמַּיִם.</b> כְּגוֹן יַבְחוּשִׁים אֲדֻמִּים. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל:
<h3>משנה ח</h3>
<b>הָעֶלְיוֹן מִן הַתַּחְתּוֹן.</b> כְּגוֹן שֶׁהָיָה הָעֶלְיוֹן מַיִם שְׁאוּבִים וְתַחְתּוֹן מַיִם כְּשֵׁרִים<i data-commentator="IkkarTosfotYomTov" data-label="טו"></i>:
<b>וְהָרָחוֹק מִן הַקָּרוֹב.</b> וְלֹא חָיְשִׁינַן שֶׁמָּא בָא אָדָם וְהִפְסִיק הַשָּׁקָתוֹ וְלֹא עָלְתָה לוֹ טְבִילָה:
<b>מֵבִיא סִלּוֹן שֶׁל חֶרֶס אוֹ שֶׁל אֲבָר.</b> וְהוּא הַדִּין שֶׁל עֵץ אוֹ שֶׁל עֶצֶם אוֹ שֶׁל זְכוּכִית: <b>אֲבָר.</b> עוֹפֶרֶת:
<b>וּמַנִּיחַ יָדוֹ תַּחְתָּיו.</b> שֶׁל הַסִּלּוֹן כְּדֵי שֶׁלֹּא יֵצְאוּ מַיִם לַחוּץ כְּשֶׁהוּא מִתְמַלֵּא עַד שָׁעָה שֶׁיַּשִּׁיק וְיִתְחַבְּרוּ עִם הַמִּקְוֶה הָאַחֵר:
<b>אֲפִלּוּ כַשַּׂעֲרָה.</b> דְּהֵקֵלּוּ בִשְׁאוּבָה שֶׁהִיא דְרַבָּנָן<i data-commentator="IkkarTosfotYomTov" data-label="יז"></i>. אֲבָל אִם הָיָה הָעֶלְיוֹן חָסֵר מִכַּשִּׁעוּר וּבָא לְהַכְשִׁירוֹ עַל יְדֵי הַשָּׁקָה לְהַשְׁלִימוֹ לְכַשִּׁעוּר, אֵין דַּי בְהַשָּׁקָה כַשַּׂעֲרָה, דַּאֲפִלּוּ רַבִּי יְהוּדָה דְמֵקֵל טְפֵי בְּפֶרֶק ב'‏ דְּגִטִּין [דַּף טז], בָּעֵי טוֹפֵחַ עַל מְנָת לְהַטְפִּיחַ:
<b>מְמַלֵּא בַכָּתֵף.</b> דְּמֵאַחַר שֶׁיֵּשׁ בַּמִּקְוֶה אַרְבָּעִים סְאָה מַיִם כְּשֵׁרִים, אֲפִלּוּ כָל מַיִם שְׁאוּבִין שֶׁבָּעוֹלָם אֵין פּוֹסְלִין אוֹתוֹ<i data-commentator="IkkarTosfotYomTov" data-label="יח"></i>:
<h3>משנה ט</h3>
<b>לַשְּׁתִי.</b> מִלְּמַעְלָה לְמַטָּה:
<b>לָעֵרֶב.</b> מִיָּמִין לִשְׂמֹאל:
<b>חִלּוּף הַדְּבָרִים.</b> מִלְּמַעְלָה לְמַטָּה, אֵין מִצְטָרֵף. מִיָּמִין לִשְׂמֹאל, מִצְטָרֵף. וְאֵין הֲלָכָה כְּרַבִּי יְהוּדָה:
<b>נִפְרְצוּ זֶה בְתוֹךְ זֶה.</b> הַיְנוּ מִלְּמַעְלָה בְרֹאשׁ הַכֹּתֶל. דְּדַוְקָא כְשֶׁנִּסְדַּק הַכֹּתֶל אוֹ נִקַּב וּלְמַעְלָה בְרֹאשׁוֹ שָׁלֵם, הוּא דְבָעִינַן כִּשְׁפוֹפֶרֶת הַנּוֹד, אֲבָל כְּשֶׁנִּפְרַץ הַכֹּתֶל בְּרֹאשׁוֹ וְהַמַּיִם מִתְחַבְּרִים שָׁם, סַגִּי בְרוּם כִּקְלִפַּת הַשּׁוּם וּבְרֹחַב כִּשְׁפוֹפֶרֶת הַנּוֹד:
<h3>משנה י</h3>
<b>הָאָבִיק שֶׁבַּמֶּרְחָץ.</b> כְּלִי שֶׁל מַתֶּכֶת מְשֻׁקָּע בָּאַמְבָּטִי וְיֶשׁ בּוֹ נֶקֶב, דִּכְשֶׁנִּמְאָסִין מֵי הָאַמְבָּטִי מֵחֲמַת הַטְּבִילוֹת פּוֹתְחִים הַנֶּקֶב שֶׁבָּאָבִיק וְיוֹצְאִים הַמַּיִם שֶׁבָּאַמְבָּטִי וּמַמְשִׁיכִין לוֹ מַיִם אֲחֵרִים נְקִיִּים וְסוֹתְמִים הַנֶּקֶב שֶׁלֹּא יֵצְאוּ הַמַּיִם, וְהַמַּיִם הַנִּמְשָׁכִים לָאַמְבָּטִי הֵן כְּשֵׁרִים לִטְבִילָה, דִּלְאַחַר שֶׁרָחֲצוּ בְחַמִּין שֶׁבַּמֶּרְחָץ נִכְנָסִים לָאַמְבָּטִי וְטוֹבְלִים שָׁם:
<b>בִּזְמַן שֶׁהוּא בָאֶמְצַע פּוֹסֵל.</b> לְפִי שֶׁכָּל הַמַּיִם גְּרוּרִים עַל גַּבָּיו, וּמַיִם הַגְּרוּרִים עַל גַּבֵּי כֵלִים הֲרֵי אֵלּוּ פְסוּלִים:
<b>מִן הַצַּד אֵינוֹ פוֹסֵל.</b> דְּאֵין הַמַּיִם גְּרוּרִים עַל גַּבָּיו, וְאֵין כָּאן שָׁאוּב אֶלָּא מַה שֶּׁבְּתוֹכוֹ, וּשְׁאָר הַמַּיִם הָווּ לְהוּ מִקְוֶה כָשֵׁר סָמוּךְ לַשָּׁאוּב, וּמַיִם שְׁאוּבִין בְּצַד מַיִם כְּשֵׁרִים לֹא פָסְלֵי וְאַף עַל פִּי שֶׁנּוֹגְעִים זֶה בָזֶה:
<b>אִם מְקַבֶּלֶת הָאַמְבָּטִי רְבִיעִית.</b> מַיִם כְּשֵׁרִים קֹדֶם שֶׁיַּגִּיעוּ לָאָבִיק, כְּאִלּוּ מְקַבֶּלֶת אַרְבָּעִים סְאָה דָמֵי, מִשּׁוּם דִּרְבִיעִית שִׁעוּר מִקְוֶה הִיא מִדְּאוֹרַיְתָא לְהַטְבִּיל בָּהּ מְחָטִין וְצִנּוֹרִיּוֹת<i data-commentator="IkkarTosfotYomTov" data-label="כא"></i>:
<b>אִם מְקַבֵּל הָאָבִיק.</b> כְּלוֹמַר כֵּיוָן דְּאָבִיק הוּא הֶעָשׂוּי לְקַבָּלָה כָל שֶׁהוּא, פָּסוּל בְּכָל עִנְיָן שֶׁיִּהְיֶה, בֵּין בָּאֶמְצַע, בֵּין מִן הַצַּד, בֵּין מְקַבֶּלֶת הָאַמְבָּטִי רְבִיעִית קֹדֶם שֶׁבָּא לָאָבִיק, בֵּין אֵינָהּ מְקַבֶּלֶת:
<h3>משנה יא</h3>
<b>הַמַּטְהֶרֶת שֶׁבַּמֶּרְחָץ.</b> שִׁקֲתוֹת הַמַּיִם הָעֲשׂוּיוֹת בַּמֶּרְחָץ שֶׁנִּמְשָׁכִים לָהֶם מַיִם צוֹנְנִים לְהִשְׁתַּטֵּף בָּהֶן כְּדֵי לְטַהֵר עַצְמָן לְאַחַר שֶׁרָחֲצוּ בְחַמִּין, וּפְעָמִים שֶׁהֵן שְׁתֵּי שְׁקָתוֹת זוֹ בְצַד זוֹ אֶלָּא שֶׁהָאַחַת עֶלְיוֹנָה מֵחֲבֶרְתָּהּ, וְיֵשׁ נֶקֶב בַּכֹּתֶל שֶׁבֵּין שְׁתֵּיהֶן שֶׁהַמַּיִם יוֹצְאִים מִזּוֹ לָזוֹ:
<b>אִם יֵשׁ כְּנֶגֶד הַנֶּקֶב שְׁלֹשָׁה לֻגִּין.</b> שֶׁהַנֶּקֶב רָחָב וְאָרֹךְ כְּשִׁעוּר שֶׁיִּכָּנְסוּ בוֹ שְׁלֹשָׁה לֻגִּין, נִפְסְלָה הָעֶלְיוֹנָה מֵחֲמַת הַמַּיִם שְׁאוּבִין שֶׁבַּתַּחְתּוֹנָה, דַּחֲשִׁיב כְּאִלּוּ הַמַּיִם שֶׁכְּנֶגֶד חֲלַל הַנֶּקֶב שְׁאוּבִין הֵן בְּאֶמְצַע הָעֶלְיוֹנָה, לֹא מִן הַצַּד, וּשְׁלֹשָׁה לֻגִּין מַיִם שְׁאוּבִין פּוֹסְלִים כְּשֶׁהֵן בָּאֶמְצַע אַף עַל פִּי שֶׁאֵין פּוֹסְלִין מִן הַצַּד. וּרְבוּתָא נָקַט שֶׁהַתַּחְתּוֹנָה מַיִם שְׁאוּבִין וְהָעֶלְיוֹנָה מַיִם כְּשֵׁרִים, שֶׁדֶּרֶךְ הַמַּיִם לָרֶדֶת וְאֵין דַּרְכָּן לַעֲלוֹת, וְאַף עַל פִּי כֵן נִפְסָל הָעֶלְיוֹן. וְכָל שֶׁכֵּן שֶׁיִּפָּסֵל כְּשֶׁיִּהְיֶה הַכָּשֵׁר לְצַד תַּחְתּוֹן:
<b>כַּמָּה יְהֵא בַנֶּקֶב.</b> הַשְׁתָּא אֲתָא לְאַשְׁמוֹעִינַן כַּמָּה שִׁעוּרוֹ שֶׁל נֶקֶב שֶׁיֵּצְאוּ מִמֶּנּוּ שְׁלֹשָׁה לֻגִּין בְּבַת אַחַת:
<b>אַחַד מִשְּׁלֹשׁ מֵאוֹת וְעֶשְׂרִים בַּבְּרֵכָה.</b> דִּשְׁלֹשָׁה לֻגִּין אֶחָד מִשְּׁלֹשׁ מֵאוֹת וְעֶשְׂרִים [בְּאַרְבָּעִים] סְאָה. כֵּיצַד, הַסְּאָה שִׁשָּׁה קַבִּין, וְהַקַּב אַרְבָּעָה לֻגִּין, נִמְצְאוּ אַרְבָּעִים סְאָה הֵן תְּשַׁע מֵאוֹת וְשִׁשִּׁים לֹג, הֲרֵי שְׁלֹשָׁה לֻגִּין חֵלֶק אֶחָד מִשְּׁלֹשׁ מֵאוֹת וְעֶשְׂרִים בַּבְּרֵכָה, כְּלוֹמַר בְּמִקְוֶה כָשֵׁר שֶׁל אַרְבָּעִים סְאָה, וְשִׁעֲרוּ חֲכָמִים שִׁעוּר מִקְוֶה שֶׁמַּחֲזִיק אַרְבָּעִים סְאָה, אַמָּה עַל אַמָּה בְּרוּם שָׁלֹשׁ אַמּוֹת, הֲרֵי שִׁעוּר הַנֶּקֶב הַמַּחֲזִיק שְׁלֹשָׁה לֻגִּין הוּא אֶחָד מִשְּׁלֹשׁ מֵאוֹת וְעֶשְׂרִים מֵאַמָּה עַל אַמָּה בְּרוּם שָׁלֹשׁ אַמּוֹת הַמַּחֲזִיק אַרְבָּעִים סְאָה. וְרַמְבַּ"ם כָּתַב, שֶׁאִם הָיְתָה הַבְּרֵכָה פָּחוֹת אוֹ יוֹתֵר מֵאַרְבָּעִים סְאָה, מְחַשְּׁבִין הַנֶּקֶב בְּפָחוֹת וּבְיוֹתֵר לְפִי חֶשְׁבּוֹן זֶה, כְּגוֹן אִם הָיָה בַבְּרֵכָה עֶשְׂרִים סְאָה, צָרִיךְ לִהְיוֹת הַנֶּקֶב אֶחָד מִמֵּאָה וְשִׁשִּׁים<i data-commentator="IkkarTosfotYomTov" data-label="כג"></i>:
<b>אֲפִלּוּ הַתַּחְתּוֹנָה מְלֵאָה כְשֵׁרִים וְהָעֶלְיוֹנָה מְלֵאָה שְׁאוּבִין.</b> שֶׁדֶּרֶךְ מַיִם לֵירֵד, אֲפִלּוּ הָכִי אֵין שְׁלֹשָׁה לֻגִּין שְׁאוּבִין שֶׁבַּנֶּקֶב פּוֹסְלִין אֶת הַתַּחְתּוֹנָה:
<b>שֶׁלֹּא אָמְרוּ אֶלָּא שְׁלֹשָׁה לֻגִּין שֶׁנָּפְלוּ.</b> וְאֵין הַשְּׁאוּבִין פּוֹסְלִין אֶת הַמִּקְוֶה עַד שֶׁיִּפְּלוּ לְתוֹכוֹ. וַהֲלָכָה כְּרַבִּי יוֹסֵי:
<h2>פרק ז</h2>
<h3>משנה א</h3>
<b>יֵשׁ מַעֲלִין.</b> מַשְׁלִימִין לְאַרְבָּעִים סְאָה:
<b>וְלֹא פוֹסְלִין.</b> בִּשְׁלֹשָׁה לֻגִּין שְׁאוּבִין. וְכֻלְּהוּ מְפָרֵשׁ כֵּיצַד:
<b>הַכְּפוֹר.</b> גְּשָׁמִים שֶׁיּוֹרְדִין נִקְפִּים:
<b>גְּלִיד.</b> מַיִם שֶׁקָּפְאוּ עַל פְּנֵי הָאָרֶץ אוֹ עַל פְּנֵי הַמַּיִם:
<b>טִיט הַנָּרוֹק.</b> טִיט רַךְ וְרָקִיק שֶׁנַּעֲשָׂה כְמוֹ רֹק:
<b>אֶבֶן הַבָּרָד כַּמָּיִם.</b> כְּמַיִם שְׁאוּבִים דְּאָמְרִינַן לְקַמָּן פּוֹסְלִים וְלֹא מַעֲלִים. וְאֵין הֲלָכָה כְּרַבִּי יוֹחָנָן בֶּן נוּרִי. וַהֲלָכָה כְּעֵדוּתָן שֶׁל אַנְשֵׁי מֵידְבָא שֶׁעוֹשִׂין מִקְוֶה מִן הַשֶּׁלֶג אֲפִלּוּ לְכַתְּחִלָּה:
<b>נִמְצְאוּ מַעֲלִין.</b> שֶׁהִשְׁלִימוּהוּ:
<b>וְלֹא פוֹסְלִין.</b> בִּשְׁלֹשָׁה לֻגִּין שְׁאוּבִין. שֶׁהֲרֵי סְאָה הִיא הַרְבֵּה יוֹתֵר מִשְּׁלֹשָׁה לֻגִּין, וְלֹא נִפְסָל הַמִּקְוֶה בְכָךְ:
<h3>משנה ב</h3>
<b>הַמַּיִם.</b> שְׁאוּבִין. בֵּין טְמֵאִין בֵּין טְהוֹרִים:
<b>מֵי כְבָשִׁים.</b> מַיִם שֶׁכָּבְשׁוּ בָהֶן זֵיתִים אוֹ מִינֵי יְרָקוֹת:
<b>וּמֵי שְׁלָקוֹת.</b> מַיִם שֶׁשָּׁלְקוּ בָהֶן שְׁלָקוֹת<i data-commentator="IkkarTosfotYomTov" data-label="ד"></i>:
<b>וְהַתֶּמֶד.</b> חַרְצַנִּים וְזָגִים אוֹ שְׁמָרִים שֶׁנָּתַן עֲלֵיהֶן מַיִם:
<b>עַד שֶׁלֹּא הֶחֱמִיץ.</b> דְּאִם הֶחֱמִיץ, נִדּוֹן כְּמֵי פֵרוֹת:
<b>קֹרְטוֹב.</b> אֶחָד מִשִּׁשִּׁים וְאַרְבָּעָה בְּלֹג:
<b>פְּעָמִים מַעֲלִין.</b> כְּדִמְפָרֵשׁ, כְּשֶׁיֵּשׁ בַּמִּקְוֶה אַרְבָּעִים סְאָה מַיִם כְּשֵׁרִים, וְנָתַן בּוֹ סְאָה מֵי פֵרוֹת, וְאַחַר כָּךְ נָטַל סְאָה מִמֶּנּוּ מַיִם וּמֵי פֵרוֹת מְעֹרָבִים יַחַד, הֲרֵי כָל הַסְּאָה שֶׁל מֵי פֵרוֹת שֶׁנִּשְׁאֲרָה בַמִּקְוֶה מַשְׁלִימִים אֶת הַמִּקְוֶה<i data-commentator="IkkarTosfotYomTov" data-label="ה"></i>:
<b>פְּעָמִים אֵין מַעֲלִין.</b> כִּדְקָתָנֵי בְמִקְוֶה שֶׁיֶּשׁ בּוֹ אַרְבָּעִים סְאָה חָסֵר אַחַת<i data-commentator="IkkarTosfotYomTov" data-label="ו"></i>:
<h3>משנה ג</h3>
<b>וְשִׁנּוּ אֶת מַרְאָיו כָּשֵׁר.</b> דַּהֲדָחַת כֵּלִים לָא חֲשִׁיבָא שִׁנּוּי מַרְאֶה:
<b>וְאֵין פּוֹסְלִים אוֹתוֹ בְשִׁנּוּי מַרְאֶה.</b> מִשּׁוּם דְּצִבְעָא לֵית בֵּיהּ מְשָׁשָׁא:
<b>מֹחַל.</b> מַיִם הַיּוֹצְאִים מִן הַזֵּיתִים:
<b>יַמְתִּין עַד שֶׁיֵּרְדוּ גְשָׁמִים.</b> דִּלְמַלֹּאת בַּכָּתֵף אִי אֶפְשָׁר<i data-commentator="IkkarTosfotYomTov" data-label="י"></i>, דִּבְחָסֵר עָסְקִינַן, שֶׁהוּא נִפְסָל בִּשְׁלֹשָׁה לֻגִּין:
<b>מְמַלֵּא בַכָּתֵף.</b> דְּמִקְוֶה שָׁלֵם אֵין הַשְּׁאוּבִים פּוֹסְלִים אוֹתוֹ לְעוֹלָם:
<h3>משנה ד</h3>
<b>אֵין בּוֹ מַרְאֵה מַיִם אַרְבָּעִים סְאָה.</b> אִם אֵין בַּמִּקְוֶה אַרְבָּעִים סְאָה שֶׁיֵּשׁ בָּהֶן מַרְאֵה מַיִם, לֹא יִטְבֹּל בְּאוֹתוֹ מִקְוֶה אֲפִלּוּ בְאוֹתוֹ צַד שֶׁיֶּשׁ בּוֹ מַרְאֵה מַיִם. וְאִם טָבַל, לֹא עָלְתָה לוֹ טְבִילָה:
<h3>משנה ה</h3>
<b>וְנָפְלוּ לְמִקְוֶה לֹא פְסָלוּהוּ.</b> הוֹאִיל וְהֵן נִרְאִין כְּיַיִן, וּמֵי פֵרוֹת אֵין פּוֹסְלִין בִּשְׁלֹשָׁה לֻגִּין:
<b>הַכֹּל הוֹלֵךְ אַחַר הַמַּרְאֶה.</b> אַף עַל פִּי שֶׁאֵין הֶחָלָב פּוֹסֵל הַמִּקְוֶה וְאֵין בַּמַּיִם שִׁעוּר שְׁלֹשָׁה לֻגִּין לִפְסֹל, מִכָּל מָקוֹם כֵּיוָן שֶׁיֵּשׁ כָּאן שְׁלֹשָׁה לֻגִּין שֶׁנִּרְאִין כְּמַיִם, חָשְׁבִינַן לְהוּ כְּאִלּוּ כֻלָּן מַיִם. וּפוֹסְלִין. וְאֵין הֲלָכָה כְּרַבִּי יוֹחָנָן בֶּן נוּרִי:
<h3>משנה ו</h3>
<b>הַשֵּׁנִי טָמֵא.</b> דְּוַדַּאי חָסַר שִׁעוּר הַמִּקְוֶה בִּטְבִילָתוֹ שֶׁל רִאשׁוֹן:
<b>אַף הַשֵּׁנִי טָהוֹר.</b> דְּאָמְרִינַן גּוּד אַחֵית, וְהָוֵי כְאִלּוּ הַמַּיִם שֶׁהֶעֱלָה הָרִאשׁוֹן בְּגוּפוֹ הֵן מְחֻבָּרִין לְמֵי מִקְוֶה וְלֹא נֶחְסַר מִשִּׁעוּרוֹ כְלוּם. וּפֵרְשׁוּ בַגְּמָרָא דַחֲגִיגָה [דַּף יט] דְּלֹא טִהֵר רַבִּי יְהוּדָה אֶלָּא בְמַעֲלוֹת דְּרַבָּנָן, כְּגוֹן שֶׁהָיָה טָהוֹר לְחֻלִּין וְטָבַל לִהְיוֹת טָהוֹר לְמַעֲשֵׂר, אוֹ שֶׁהָיָה טָהוֹר לְמַעֲשֵׂר וְטָבַל לִהְיוֹת טָהוֹר לִתְרוּמָה. אֲבָל לַעֲלוֹת מִטֻּמְאָה גְמוּרָה לְטָהֳרָה, דִּבְרֵי הַכֹּל טָמֵא. וְאֵין הֲלָכָה כְּרַבִּי יְהוּדָה:
<b>סָגוֹס.</b> בֶּגֶד צֶמֶר עָב, וְקוֹרִין לוֹ בַעֲרָבִי אלבורנו"ס, וּבוֹלֵעַ מַיִם הַרְבֵּה:
<b>מִקְצָתוֹ נוֹגֵעַ בַּמַּיִם טָהוֹר.</b> וּבְמִקְוֶה שֶׁיֶּשׁ בּוֹ אַרְבָּעִים סְאָה מְצֻמְצָמוֹת אַיְרֵי, וְטָבַל בּוֹ אָדָם לְאַחַר שֶׁהִטְבִּיל בּוֹ אֶת הַסָּגוֹס, טָהוֹר הָאִישׁ הַטּוֹבֵל אַף עַל פִּי שֶׁנֶּחְסַר שִׁעוּר מִקְוֶה בִּטְבִילַת הַסָּגוֹס, מֵאַחַר שֶׁמִּקְצָת הַסָּגוֹס נוֹגֵעַ בַּמַּיִם. וְרַבִּי יְהוּדָה הִיא דִסְבִירָא לֵיהּ אָמְרִינַן גּוּד אַחֵית<i data-commentator="IkkarTosfotYomTov" data-label="יב"></i>:
<b>הַמַּיִם שֶׁבְּתוֹכָן שְׁאוּבִים.</b> וְחוֹזְרִים וּפוֹסְלִים אֶת הַמִּקְוֶה בִּשְׁלשָׁה לֻגִּים. שֶׁהֲרֵי לֹא הָיוּ בוֹ אֶלָּא אַרְבָּעִים סְאָה מְכֻוָּנוֹת וְנִתְחַסֵּר כְּשֶׁהִגְבִּיהַּ שִׂפְתוֹתֵיהֶן מִן הַמַּיִם:
<b>וּמַעֲלֶה אוֹתָם דֶּרֶךְ שׁוּלֵיהֶם.</b> כְּדֵי שֶׁלֹּא יִפְּלוּ הַמַּיִם שֶׁבְּתוֹכָן לַמִּקְוֶה וְיִפָּסְלוּ כָל מֵימָיו<i data-commentator="IkkarTosfotYomTov" data-label="יד"></i>:
<h3>משנה ז</h3>
<b>הִטְבִּיל בּוֹ אֶת הַמִּטָּה.</b> שֶׁרַגְלֶיהָ גְבוֹהוֹת, וְאִי אֶפְשָׁר לְהַטְבִּילָהּ כֻּלָּהּ כְּאַחַת בְּמִקְוֶה קָטָן כָּזֶה שֶׁשִּׁעוּרוֹ מְצֻמְצָם, אֶלָּא אִם כֵּן רַגְלֶיהָ שׁוֹקְעוֹת בַּטִּיט:
<b>הֶעָבֶה.</b> שֶׁאֵינוֹ נָרוֹק וְאֵין מַטְבִּילִין בּוֹ<i data-commentator="IkkarTosfotYomTov" data-label="טו"></i>:
<b>שֶׁהַמַּיִם מְקַדְּמִין.</b> לְהַטְבִּיל הָרַגְלַיִם קֹדֶם שֶׁיִּשְׁקְעוּ בַטִּיט<i data-commentator="IkkarTosfotYomTov" data-label="טז"></i>, וּבַמַּיִם הֻטְבְּלוּ:
<b>שֶׁמֵּימָיו מְרֻדָּדִים.</b> שֶׁאֵין הַמַּיִם עֲמֻקִּים, מֵחֲמַת שֶׁהַמִּקְוֶה רָחָב וְהַמַּיִם מִתְפַּשְּׁטִים בְּכֻלּוֹ. וְאַף עַל פִּי שֶׁיֶּשׁ בּוֹ אַרְבָּעִים סְאָה, אֵין כָּל גּוּפוֹ מִתְכַּסֶּה בַמַּיִם בְּבַת אַחַת<i data-commentator="IkkarTosfotYomTov" data-label="יז"></i>:
<b>כּוֹבֵשׁ.</b> לְצַד אֶחָד שֶׁל מִקְוֶה:
<b>אֲפִלּוּ חֲבִילֵי עֵצִים וְקָנִים.</b> וְאַף עַל גַּב דְּנִרְאֶה כְמִקְוֶה שֶׁחִלְּקוֹ, אֲפִלּוּ הָכִי הוֹאִיל וְהַמַּיִם נִכְנָסִין בֵּינֵיהֶן<i data-commentator="IkkarTosfotYomTov" data-label="יח"></i>, לֹא הָוֵי חִלּוּק. וְכוֹבֵשׁ דְּנָקַט, מִפְּנֵי שֶׁהָעֵצִים וְהַקָּנִים צָפִים עַל פְּנֵי הַמַּיִם, וְצָרִיךְ לִכְבֹּשׁ עֲלֵיהֶם אֲבָנִים כְּדֵי שֶׁיִּכָּנְסוּ תַחַת הַמַּיִם:
<b>הָיָה מוֹלִיךְ וּמֵבִיא בַמַּיִם.</b> מְנַעְנֵעַ הַמַּיִם בְּיָדָיו<i data-commentator="IkkarTosfotYomTov" data-label="כ"></i>:
<b>כֵּיוָן שֶׁעָבַר הַגַּל.</b> שֶׁל מַיִם עַל הַמַּעֲלָה שֶׁל מִקְוֶה שֶׁהַמַּחַט מֻנָּח בָּהּ וְצָפוּ מֵי הַגַּל עַל הַמַּחַט, טְהוֹרָה. וּלְפִי שֶׁהַמַּחַט דַּקָּה וּקְטַנָּה וְיָרֵא פֶן תִּפֹּל בַּמַּיִם, דֶּרֶךְ לְהַטְבִּילָהּ כֵּן:
<h2>פרק ח</h2>
<h3>משנה א</h3>
<b>אֶרֶץ יִשְׂרָאֵל טְהוֹרָה.</b> וַאֲפִלּוּ עֲיָרוֹת שֶׁל כּוּתִים<i data-commentator="IkkarTosfotYomTov" data-label="א"></i> שֶׁבְּתוֹכָהּ. שֶׁלֹּא גָזְרוּ טֻמְאָה אֶלָּא עַל אֶרֶץ הָעַמִּים בְּחוּצָה לָאָרֶץ:
<b>וּמִקְוְאוֹתֶיהָ טְהוֹרִים.</b> וְלֹא מַחְזְקִינַן לְהוּ בִשְׁאוּבִים, דִּסְתָמָא בְהֶכְשֵׁר נַעֲשׂוּ:
<b>לְבַעֲלֵי קְרָיִין.</b> לְהַתִּירָן בְּדִבְרֵי תוֹרָה. דְּבַעַל קֶרִי אָסוּר בְּדִבְרֵי תוֹרָה עַד שֶׁיִּטְבֹּל, וְכִי טָבֵיל אֲפִלּוּ בְמִקְוֶה שֶׁכָּל מֵימָיו שְׁאוּבִין מֻתָּר:
<b>אֲפִלּוּ נִתְמַלְּאוּ בְקִילוֹן.</b> שֶׁמִּלְּאוּ מַיִם בַּכָּתֵף וְשָׁפְכוּ לְתוֹךְ גֻּמָּא, וּמֵאוֹתָהּ גֻּמָּא יֵשׁ דֶּרֶךְ<i data-commentator="IkkarTosfotYomTov" data-label="ג"></i> שֶׁהוֹלְכִים הַמַּיִם לַמִּקְוֶה:
<b>שֶׁחוּץ לַמַּפְתֵּחַ.</b> חוּץ לְפֶתַח הַמְּדִינָה:
<b>כְּשֵׁרִים אַף לְנִדּוֹת.</b> לְהַתִּירָן לְבַעֲלֵיהֶן, וְאַף עַל גַּב דְּאִיכָּא אִסּוּר כָּרֵת. וְלֹא חָיְשִׁינַן שֶׁמָּא חֲסֵרִים הָיוּ וְנָפְלוּ עֲלֵיהֶם מַיִם שְׁאוּבִים וְנִתְמַלְּאוּ, דְּחוּץ לְפֶתַח הַמְּדִינָה אֵין רֶגֶל בְּנֵי אָדָם מְצוּיִין שָׁם:
<b>לִפְנִים מִן הַמַּפְתֵּחַ.</b> לִפְנִים מִפֶּתַח הַמְּדִינָה:
<b>וּפְסוּלִים לְכָל הַטְּמֵאִים.</b> שֶׁבְּנֵי אָדָם מְצוּיִין שָׁם הַרְבֵּה וּמְמַלְּאִים בַּכָּתֵף מַיִם וְנוֹתְנִים שָׁם לְכַבֵּס וְלִרְחֹץ:
<b>מִפְּנֵי הַכְּבִיסָה.</b> שֶׁיֵּשׁ לוֹמַר חֲסֵרִים הָיוּ וְנִפְסְלוּ מִן הַכֵּלִים שֶׁמְּכַבְּסִים שָׁם:
<b>וְהָרְחוֹקִים טְהוֹרִים.</b> שֶׁאֵין מְכַבְּסִים בָּהֶן וְלֵיכָּא לְמֵיחַשׁ לְהָכִי. וְאֵין הֲלָכָה כְּרַבִּי אֱלִיעֶזֶר:
<h3>משנה ב</h3>
<b>חֲלוּקִים.</b> שֶׁמַּטִּיף טִפִּין חֲלוּקִים כְּמִין שַׁלְשֶׁלֶת:
<b>בַּתְּחִלָּה.</b> בִּתְחִלַּת הַטָּלַת מֵי רַגְלַיִם:
<b>טָהוֹר.</b> דְּלָאו מִין קֶרִי הוּא, אֶלָּא מֵעֲצִירַת הַשֶּׁתֶן הוּא בָא:
<b>בָּאֶמְצַע וּבַסּוֹף.</b> שֶׁל הַטָּלַת מֵי רַגְלַיִם, טָמֵא, דְּמִין קֶרִי הוּא:
<b>וְנִמְשָׁכִים.</b> מֵי רַגְלַיִם מְדֻבָּקִים:
<b>טָמֵא.</b> דְּמִין קֶרִי הוּא:
<b>לְבָנִים כָּעֲכוּרִים.</b> וּבַתְּחִלָּה טָהוֹר, בָּאֶמְצַע וּבַסּוֹף טָמֵא. וְאֵין הֲלָכָה כְּרַבִּי יוֹסֵי:
<h3>משנה ג</h3>
<b>הַמְהַרְהֵר בַּלַּיְלָה.</b> וְרוֹאֶה שֶׁבָּא עַל הָאִשָּׁה<i data-commentator="IkkarTosfotYomTov" data-label="ז"></i>, וּכְשֶׁנֵּעוֹר מִשְּׁנָתוֹ מָצָא בְשָׂרוֹ חַם וְלֹא מָצָא טִפַּת קֶרִי:
<b>טָמֵא.</b> דְּוַדַּאי רָאָה קֶרִי אֶלָּא שֶׁנֶּאֱבַד בְּמִעוּטוֹ בַבֶּגֶד:
<b>הַפּוֹלֶטֶת שִׁכְבַת זֶרַע בַּיּוֹם הַשְּׁלִישִׁי טְהוֹרָה.</b> כְּגוֹן שֶׁשִּׁמְּשָׁה בַחֲמִישִׁי בְשַׁבָּת, וּפָלְטָה בְשַׁבָּת, לֹא שְׁנָא שִׁמְּשָׁה בִתְחִלַּת לֵיל חֲמִישִׁי דְאִשְׁתַּהֵי הַזֶּרַע בְּמֵעֶיהָ אַרְבַּע עוֹנוֹת שְׁלֵמוֹת לֵיל חֲמִישִׁי וְיוֹם חֲמִישִׁי לֵיל שִׁשִּׁי וְשִׁשִּׁי, לֹא שְׁנָא שִׁמְּשָׁה חֲמִישִׁי עִם חֲשֵׁכָה, דְּלֹא אִשְׁתַּהֵי אֶלָּא מִקְצָת חֲמִישִׁי וְלֵיל שִׁשִּׁי וְשִׁשִּׁי, דְּלֹא אִיכָּא אֶלָּא שְׁתֵּי עוֹנוֹת שְׁלֵמוֹת. שֶׁהָעוֹנָה הִיא אוֹ יוֹם אוֹ לַיְלָה:
<b>רַבִּי יִשְׁמָעֵאל אוֹמֵר.</b> בָּא לַחֲלֹק וְלוֹמַר דְּפוֹלֶטֶת בַּשְּׁלִישִׁי לְשִׁמּוּשָׁהּ טְמֵאָה, אֲבָל פּוֹלֶטֶת בָּרְבִיעִי, טְהוֹרָה. מִיהוּ מוֹדֶה הוּא דְּמִקְצָת הַיּוֹם כְּכֻלּוֹ, דְּלֹא הִקְפִּידָה תוֹרָה אֶלָּא בְמִנְיַן הַיָּמִים וְלֹא בְמִנְיַן הָעוֹנוֹת:
<b>וּפְעָמִים שֶׁהֵן אַרְבַּע עוֹנוֹת שְׁלֵמוֹת.</b> כְּגוֹן אִם שִׁמְּשָׁה בְלֵיל (רביעי) [חֲמִישִׁי] עִם חֲשֵׁכָה, פְּלִיטָתָהּ טְמֵאָה עַד תְּחִלַּת לֵיל שַׁבָּת:
<b>וּפְעָמִים שֶׁהֵם חָמֵשׁ עוֹנוֹת.</b> כְּגוֹן אִם שִׁמְּשָׁה בִתְחִלַּת יוֹם רְבִיעִי בַּעֲלוֹת הַשַּׁחַר, וּפְלִיטָתָהּ טְמֵאָה עַד לֵיל שַׁבָּת:
<b>פְּעָמִים שֶׁהֵן שֵׁשׁ.</b> כְּגוֹן שֶׁשִּׁמְּשָׁה בִתְחִלַּת לֵיל רְבִיעִי וְהִיא טְמֵאָה עַד תְּחִלַּת לֵיל שַׁבָּת, נִמְצְאוּ שֵׁשׁ עוֹנוֹת שְׁלֵמוֹת:
<b>רַבִּי עֲקִיבָא אוֹמֵר לְעוֹלָם חָמֵשׁ.</b> עוֹנוֹת. וְאִם יָצְאָה מִקְצָת עוֹנָה רִאשׁוֹנָה, נוֹתְנִים לָהּ מִקְצָת עוֹנָה שִׁשִּׁית לְהַשְׁלִים חָמֵשׁ עוֹנוֹת, דְּכָל הַפּוֹלֶטֶת בְּתוֹךְ חָמֵשׁ עוֹנוֹת שְׁלֵמוֹת, טְמֵאָה. וַהֲלָכָה כְּרַבִּי אֶלְעָזָר בֶּן עֲזַרְיָה:
<h3>משנה ד</h3>
<b>טְמֵאָה.</b> הַטִּפָּה שֶׁל שִׁכְבַת זֶרַע שֶׁפָּלְטָה<i data-commentator="IkkarTosfotYomTov" data-label="י"></i><i data-commentator="IkkarTosfotYomTov" data-label="יא"></i>:
<b>טְהוֹרָה.</b> וַאֲפִלּוּ טֻמְאָה דְרַבָּנָן לֵיכָּא:
<b>וְלֹא כִבְּדָה אֶת הַבַּיִת.</b> לֹא קִנְּחָה אֶת עַצְמָהּ עַד שֶׁלֹּא יִשָּׁאֵר בָּהּ לַחְלוּחִית שֶׁל שִׁכְבַת זֶרַע:
<b>כְּאִלּוּ לֹא טָבְלָה.</b> דְּחָיְשִׁינַן שֶׁמָּא תִפְלֹט טִפַּת שִׁכְבַת זֶרַע שֶׁנִּשְׁאַר לָהּ בְּאוֹתוֹ מָקוֹם:
<b>לִכְשֶׁיָטִיל מַיִם טָמֵא.</b> שֶׁמָּא נִשְׁתַּיֵּר מִן הַקֶּרִי בְתוֹךְ הָאַמָּה וְיוֹצֵא עִם הַשֶּׁתֶן:
<b>בְּיֶלֶד וּבְבָרִיא טָהוֹר.</b> שֶׁיּוֹצֵא בְכֹחַ וְאֵין מִשְׁתַּיֵּר. וְעַד כַּמָּה קָרוּי יֶלֶד, כָּל שֶׁעוֹמֵד עַל רַגְלוֹ אַחַת וְחוֹלֵץ מִנְעָלוֹ וְנוֹעֵל מִנְעָלוֹ<i data-commentator="IkkarTosfotYomTov" data-label="יג"></i>, וַאֲפִלּוּ בֶן שְׁמוֹנִים שָׁנָה. וַהֲלָכָה כְּרַבִּי יוֹסֵי:
<h3>משנה ה</h3>
<b>טְהוֹרָה מִטֻּמְאָתָהּ.</b> מִטֻּמְאַת נִדָּה, וּמֻתֶּרֶת לְבַעֲלָהּ:
<b>אֲבָל טְמֵאָה עַל גַּב רֻקָּהּ.</b> שֶׁנִּתְלַשׁ עַל הַמָּעוֹת קֹדֶם טְבִילָה, וּטְמֵאָה מִתּוֹרַת מַגָּע<i data-commentator="IkkarTosfotYomTov" data-label="טו"></i>, דְּרֻקָּהּ מְטַמֵּא בְמַגָּע וּבְמַשָּׂא:
<b>נָתְנָה שְׂעָרָהּ בְּפִיהָ.</b> וְלֹא בָאוּ הַמַּיִם בִּשְׂעָרָהּ<i data-commentator="IkkarTosfotYomTov" data-label="טז"></i>:
<b>קָרְצָה שִׂפְתוֹתֶיהָ.</b> דָּחֲקָה שִׂפְתוֹתֶיהָ בְיוֹתֵר זוֹ בָזוֹ:
<b>כְּאִלּוּ לֹא טָבְלָה.</b> וַאֲסוּרָה לְבַעֲלָהּ כְּמוֹ שֶׁהָיְתָה:
<b>הָאוֹחֵז בְּאָדָם וּבְכֵלִים וּמַטְבִּילָן טְמֵאִין.</b> דְּבִמְקוֹם אֲחִיזָתוֹ לֹא בָאוּ מַיִם:
<b>וְאִם הֵדִיחַ יָדָיו בַּמַּיִם טְהוֹרִים.</b> לְפִי שֶׁהַמַּשְׁקֶה שֶׁעַל יָדָיו מִתְחַבֵּר לְמֵי הַמִּקְוֶה וְשׁוּב אֵין כָּאן חֲצִיצָה:
<b>רַבִּי שִׁמְעוֹן אוֹמֵר יְרַפֶּה וְכוּ'.</b> וְאֵין הֲלָכָה כְּרַבִּי שִׁמְעוֹן:
<b>בֵּית הַסְּתָרִים.</b> כְּגוֹן תּוֹךְ הָאֹזֶן וְתוֹךְ הַחֹטֶם וְתוֹךְ הַפֶּה:
<b>בֵּית הַקְּמָטִין.</b> שֶׁל שֶׁחִי וְשֶׁל עֶרְוָה. אִי נַמִּי, קְמָטִין שֶׁל זָקֵן וּזְקֵנָה שֶׁבְּשָׂרָם נִקְמָט:
<b>אֵין צָרִיךְ שֶׁיָּבֹאוּ בָהֶן מָיִם.</b> דִּכְתִיב (ויקרא טו) וְכָל אֲשֶׁר יִגַּע בּוֹ הַזָּב וְיָדָיו לֹא שָׁטַף בַּמָּיִם, וְכִי בִשְׁטִיפַת יָדַיִם נִטְהָר הַזָּב, וַהֲלֹא טְבִילַת כָּל הַגּוּף בְּמַיִם חַיִּים הוּא צָרִיךְ, אֶלָּא לוֹמַר לְךָ מַה יָּדָיו בַּנִּרְאֶה, אַף כָּל בְּשָׂרוֹ בַנִּרְאֶה, פְּרָט לְבֵית הַסְּתָרִים. וְאַף עַל פִּי כֵן אָמְרוּ חֲכָמִים לְעוֹלָם יְלַמֵּד אָדָם בְּתוֹךְ בֵּיתוֹ שֶׁתְּהֵא אִשָּׁה מְדִיחָה קְמָטֶיהָ בִשְׁעַת טְבִילָה, דִּנְהִי דְאֵין צְרִיכִין לָבֹא בָהֶן מַיִם, מָקוֹם הָרָאוּי לְבִיאַת מַיִם בָּעִינַן:
<h2>פרק ט</h2>
<h3>משנה א</h3>
<b>אֵלּוּ חוֹצְצִין.</b> חוּטֵי צֶמֶר וְחוּטֵי פִשְׁתָּן וְהָרְצוּעוֹת. שֶׁהַבָּנוֹת מְקַלְּעוֹת בָּהֶן שֵׂעָר שֶׁבְּרֹאשָׁן, וְהֵן מְהֻדָּקוֹת בַּשֵּׂעָר שֶׁבָּרֹאשׁ וּמוֹנְעוֹת הַמַּיִם מִלִּכָּנֵס בַּשֵּׂעָר:
<b>שֶׁל צֶמֶר וְשֶׁל שֵׂעָר אֵין חוֹצְצִים.</b> וְאֵין הֲלָכָה כְּרַבִּי יְהוּדָה בְּשֶׁל צֶמֶר, אֲבָל בְּחוּטִין שֶׁל שֵׂעָר מוֹדִים לוֹ חֲכָמִים, לְפִי שֶׁהַמַּיִם נִכְנָסִים בָּהֶן. וְדַוְקָא חוּטִים שֶׁבָּרֹאשׁ חוֹצְצִין. אֲבָל שֶׁל צַוָּאר, אֵין חוֹצְצִים, שֶׁאֵין אִשָּׁה חוֹנֶקֶת אֶת עַצְמָהּ<i data-commentator="IkkarTosfotYomTov" data-label="ב"></i>:
<h3>משנה ב</h3>
<b>קִלְקֵי הַלֵּב.</b> שֵׂעָר שֶׁבֶּחָזֶה כְנֶגֶד הַלֵּב שֶׁנִּסְתַּבֵּךְ וְנַעֲשָׂה כְעֵין שַׁרְשְׁרוֹת, וְהֵן נִמְאָסוֹת מִן הַזֵּעָה:
<b>וּבֵית הַסְּתָרִים בָּאִשָּׁה.</b> מִפְּנֵי שֶׁהַשֵּׂעָר נֶאֱחָז וּמִסְתַּבֵּךְ בְּאוֹתוֹ מָקוֹם מֵחֲמַת הַזֵּעָה וְהַטִּנּוּף וְהַלִּכְלוּךְ. וְדַוְקָא בְאִשָּׁה נְשׂוּאָה שֶׁמַּקְפֶּדֶת עַל עַצְמָהּ שֶׁלֹּא תִתְגַּנֶּה עַל בַּעֲלָהּ הוּא דְבֵית הַסְּתָרִים הָוֵי חֲצִיצָה, אֲבָל בִּפְנוּיָה דְאֵינָהּ מַקְפֶּדֶת, לֹא הָוֵי בֵית הַסְּתָרִים חֲצִיצָה:
<b>לִפְלוּף.</b> צוֹאַת הָעַיִן:
<b>גְּלִיד.</b> רִיר הַיּוֹצֵא מִן הַמַּכָּה שֶׁמִּתְיַבֵּשׁ וְנַעֲשָׂה גְלִיד:
<b>וּשְׂרָף הַיָּבֵשׁ.</b> אִם הָיָה עַל בְּשָׂרָהּ מִן הַשְּׂרָף הַנּוֹטֵף מֵהָאִילָנוֹת אוֹ מִן הַפֵּרוֹת, וְנִתְיַבֵּשׁ שָׁם:
<b>גִּלְדֵי צוֹאָה שֶׁעַל בְּשָׂרוֹ.</b> שֶׁנִּתְיַבְּשָׁה וְנַעֲשֵׂית גְּלִיד:
<b>וְהַמִּלְמוּלִין.</b> כְּשֶׁיָּדָיו שֶׁל אָדָם מְלֻכְלָכוֹת בְּטִיט אוֹ בְבָצֵק אוֹ בְזֵעָה וּמוֹלֵל יָדוֹ אַחַת עַל חֲבֶרְתָּהּ נַעֲשָׂה עַל יָדוֹ כְמִין גַּרְגִּירִים שֶׁל שְׂעֹרִים:
<b>בְּשֶׁל מָרֵקָה.</b> טִיט הַשָּׁרוּי בְּלֹבֶן בֵּיצָה, עָשׂוּי לְתַקֵּן בּוֹ הַכֵּלִים שֶׁנִּסְדְּקוּ, שֶׁאֵין הַמַּיִם מְמַחִין אוֹתוֹ. מָרֵקָה, לְשׁוֹן תַּמְרוּקֵי נָשִׁים. וְאֵין הֲלָכָה כְּרַבִּי יוֹסֵי<i data-commentator="IkkarTosfotYomTov" data-label="ג"></i>:
<b>יִתְדוֹת דְּרָכִים.</b> טִיט שֶׁנִּתְמַעֵךְ עַל יְדֵי הִלּוּךְ בְּנֵי אָדָם שֶׁמְּהַלְּכִים עָלָיו. וּכְשֶׁהוּא לַח נִקְרָא גֵץ יְוֵנִי, וּכְשֶׁהוּא יָבֵשׁ, נִקְרָא יְתַד הַדְּרָכִים, שֶׁקָּשֶׁה לְהַלֵּךְ עֲלֵיהֶן וְנִרְאֶה כִמְהַלֵּךְ עַל גַּבֵּי יְתֵדוֹת:
<b>שֶׁאֵין טוֹבְלִין בָּהֶם.</b> אִם הָיָה בַמִּקְוֶה טִיט כָּזֶה:
<b>וְלֹא מַטְבִּילִין אוֹתָן.</b> אִם הָיָה עַל בְּשָׂרוֹ. וְיֵשׁ מְפָרְשִׁים, וְלֹא מַטְבִּילִין אוֹתָם אִם נִטְמְאוּ מֵימָיו, דְּלֹא סָלְקָא הַשָּׁקָה בִמְקוֹם הַטִּיט:
<b>הַקֻּמְקְמוּס.</b> כְּלִי נְחֹשֶׁת שֶׁמְּחַמְּמִים בּוֹ הַמַּיִם, וּמֵחֲמַת הֶעָשָׁן וְהַשַּׁלְהֶבֶת שֶׁעוֹלָה עַל גַּבָּיו נַעֲשָׂה סְבִיבָיו פֶּחָמִין:
<b>אֶלָּא אִם כֵּן יְשַׁפְשֵׁף.</b> הַפֶּחָמִין שֶׁעַל גַּבָּיו:
<h3>משנה ג</h3>
<b>וּבֵית הַסְּתָרִים בָּאִישׁ.</b> דְּאִישׁ אֵינוֹ מַקְפִּיד. וַאֲפִלּוּ אִשָּׁה אֵין מַקְפֶּדֶת אֶלָּא נְשׂוּאָה כְּדִפְרִישִׁית:
<b>וְשֶׁאֵינוֹ מַקְפִּיד עָלָיו אֵינוֹ חוֹצֵץ.</b> וְהוּא שֶׁלֹּא יִהְיֶה עַל רֹב גּוּפוֹ. וּפְסַק הַהֲלָכָה לְעִנְיַן חֲצִיצָה, רֻבּוֹ וּמַקְפִּיד עָלָיו, חוֹצֵץ דְּבַר תּוֹרָה. מִעוּטוֹ, כְּלוֹמַר אִם הַדָּבָר הַחוֹצֵץ הוּא בְמִעוּט הַגּוּף, אַף עַל פִּי שֶׁמַּקְפִּיד עָלָיו, אֵינוֹ חוֹצֵץ מִן הַתּוֹרָה, אֲבָל חֲכָמִים גָּזְרוּ עַל רֻבּוֹ שֶׁאֵינוֹ מַקְפִּיד מִשּׁוּם רֻבּוֹ הַמַּקְפִּיד, וְעַל מִעוּטוֹ הַמַּקְפִּיד נַמִּי מִשּׁוּם רֻבּוֹ הַמַּקְפִּיד. וְלֹא גָזְרוּ עַל מִעוּטוֹ שֶׁאֵינוֹ מַקְפִּיד אַטּוּ מִעוּטוֹ הַמַּקְפִּיד, דְּהִיא גוּפָא גְזֵרָה, וַאֲנַן נֵיקוּם וְנִגְזֹר גְּזֵרָה לִגְזֵרָה:
<h3>משנה ד</h3>
<b>לִפְלוּף שֶׁבָּעַיִן.</b> בְּלַח אֵינוֹ חוֹצֵץ<i data-commentator="IkkarTosfotYomTov" data-label="ז"></i>, בְּיָבֵשׁ<i data-commentator="IkkarTosfotYomTov" data-label="ח"></i>, חוֹצֵץ. וְשֶׁחוּץ לָעַיִן דִּלְעֵיל, בֵּין בְּלַח בֵּין בְּיָבֵשׁ, חוֹצֵץ. וְטַעֲמָא הָוֵי, דְּחוּץ לָעַיִן אָדָם מַקְפִּיד בֵּין בְּלַח בֵּין בְּיָבֵשׁ. בְּתוֹךְ הָעַיִן, בְּיָבֵשׁ מַקְפִּיד, בְּלַח אֵינוֹ מַקְפִּיד:
<b>כְּשׁוּת שֶׁל קָטָן.</b> כְּמִין שֵׂעָר נוֹלָד בִּבְשַׂר הַקְּטַנִּים, כְּעֵין שֵׂעָר הַנּוֹלָד בְּקִשּׁוּאִין שֶׁקּוֹרִין פאקו"ס בַּעֲרָבִי, וְאוֹתוֹ שֵׂעָר קָרוּי בִלְשׁוֹן מִשְׁנָה כְּשׁוּת שֶׁל קִשּׁוּת, כָּךְ שֵׂעָר שֶׁל קָטָן הַדּוֹמֶה לוֹ קָרוּי כְשׁוּת שֶׁל קָטָן, וְהַנָּשִׁים קוֹרְאוֹת לוֹ שֵׂעָר שׁוֹטֶה:
<b>לֹא טָמֵא.</b> אִם נָגַע טֻמְאָה בְאוֹתוֹ שֵׂעָר לֹא נִטְמָא הַקָּטָן:
<b>וְלֹא מְטַמֵּא.</b> אִם הָיָה הַקָּטָן טָמֵא בְאַחַת מֵאֲבוֹת הַטֻּמְאוֹת, וְנָגַע אָדָם בְּאוֹתוֹ שֵׂעָר וְלֹא נָגַע בִּבְשָׂרוֹ, לֹא נִטְמָא הַנּוֹגֵעַ, דְּלָא חֲשִׁיב שֵׂעָר זֶה יָד לְהַכְנִיס טֻמְאָה וּלְהוֹצִיא:
<h3>משנה ה</h3>
<b>וְהַמּוֹר.</b> מוסק"ו בְּלַעַ"ז. וְיֵשׁ סְפָרִים גּוֹרְסִים וְחֵמָר:
<b>דַּרְגָּשׁ.</b> מִטָּה קְטַנָּה. תַּרְגּוּם וְיָשַׁבְתְּ עַל מִטָּה כְבוּדָּה (יחזקאל כג), דַּרְגָּשִׁין:
<b>עַל הַנְּקִיִּים חוֹצְצִין.</b> מִשּׁוּם דְּקָפְדֵי עֲלֵיהֶן:
<b>בְּלוּסִין.</b> מְלֻכְלָכִים. וְדוֹמֶה לוֹ בַגְּמָרָא בְפֶרֶק כְּלָל גָּדוֹל [שַׁבָּת דַּף עו] עִסָּה בְלוּסָה:
<b>אֵינָן חוֹצְצִין.</b> דְּלֹא קָפְדֵי עֲלֵיהּ. וְהַיְנוּ טַעֲמָא דְמִטּוֹת בַּעַל הַבַּיִת וְעָנִי:
<b>אִכּוּף.</b> כְּמוֹ אֻכָּף. וְהוּא שֶׁל עוֹר שֶׁמְּשִׂימִין עַל הַחֲמוֹר כְּשֶׁנּוֹשֵׂא הַמַּשָּׂא:
<b>זַקָּקִין.</b> נוֹשְׂאֵי הַנּוֹדוֹת שֶׁל עוֹר. לְשׁוֹן זִיקָא בֵּין מַלְיָא בֵין חֲסֵרָה שָׁרְיָא, בְּמַסֶּכֶת עֲבוֹדָה זָרָה (דף ס):
<b>אֵינוֹ חוֹצֵץ.</b> שֶׁאֵין מַקְפִּידִין עַל הַלִּכְלוּךְ:
<b>עַד כְּאִסָּר הָאִיטַלְקִי.</b> שֶׁהוּא רֹחַב<i data-commentator="IkkarTosfotYomTov" data-label="יא"></i> כְּאַרְבָּעָה גַרְגְּרֵי שְׂעֹרָה, חוֹצֵץ. פָּחוֹת מִכָּאן, אֵינוֹ חוֹצֵץ. וְתַנָּא קַמָּא לֹא יָהֵב בֵּיהּ שִׁעוּרָא, אֶלָּא אֲפִלּוּ פָחוֹת מִכְּאִסָּר חוֹצֵץ. וַהֲלָכָה כְּתַנָּא קַמָּא:
<h3>משנה ו</h3>
<b>מִשְּׁנֵי צְדָדִים.</b> שֶׁעוֹבֵר מִשְּׁנֵי עֶבְרֵי הַבֶּגֶד:
<b>שֶׁל בַּנָּאִים.</b> תַּלְמִידֵי חֲכָמִים שֶׁעוֹסְקִים בְּבִנְיָנוֹ שֶׁל עוֹלָם. וְקָפְדֵי עַל רְבָב שֶׁבְּבִגְדֵיהֶם, דְּאָמַר רַבִּי יוֹחָנָן כָּל תַּלְמִיד חָכָם שֶׁנִּמְצָא רְבָב<i data-commentator="IkkarTosfotYomTov" data-label="יב"></i> עַל בְּגָדָיו חַיָּב<i data-commentator="IkkarTosfotYomTov" data-label="יג"></i> מִיתָה:
<b>וְשֶׁל בּוּר.</b> גָּרוּעַ מֵעַם הָאָרֶץ<i data-commentator="IkkarTosfotYomTov" data-label="יד"></i>. וְלֹא קָפֵיד עַל לִכְלוּךְ שֶׁבִּבְגָדָיו אֶלָּא אִם כֵּן יוֹצֵא מֵעֵבֶר לְעֵבֶר. וּמַרְדַּעַת דַּאֲמַרַן לְעֵיל דְּחוֹצֵץ, הַיְנוּ שֶׁעוֹבֵר מִשְּׁנֵי צְדָדִין. דְּלֹא תְהֵא מַרְדַּעַת חֲשׁוּבָה מִבִּגְדוֹ שֶׁל עַם הָאָרֶץ. וַהֲלָכָה כְּרַבִּי יוֹסֵי:
<h3>משנה ז</h3>
<b>זַפָּתִין.</b> זוֹפְתֵי חָבִיּוֹת. אִי נַמִּי, עוֹשֵׂי הַזֶּפֶת:
<b>מְפַסְּלֵי אִילָנוֹת.</b> שֶׁנּוֹטְלִים הַפְּסֹלֶת מִן הָאִילָנוֹת. פֵּרוּשׁ אַחֵר, כּוֹרְתֵי הָאִילָנוֹת. לְשׁוֹן פְּסָל לְךָ, שֶׁכּוֹרֵת הָעֲנָפִים מִן הָאִילָן כְּדֵי שֶׁיִּתְעַבֶּה וְיַגְדִּיל גּוּפוֹ שֶׁל אִילָן:
<b>שֶׁל קַיָּצִין.</b> הַשּׁוֹטְחִים לַחַמָּה לְיַבֵּשׁ פֵּרוֹת שֶׁל קַיִץ. פֵּרוּשׁ אַחֵר, מְלַקְּטֵי קוֹצִין. וְכָל הָנֵי לֹא קָפְדִי אַלִּכְלוּךְ הַמִּטְפָּחוֹת שֶׁלָּהֶם. וְאֵין הֲלָכָה כְּרַבִּי יְהוּדָה:
<h2>פרק י</h2>
<h3>משנה א</h3>
<b>כָּל יְדוֹת הַכֵּלִים.</b> כְּגוֹן יַד הַקַּרְדֹּם וְכַיּוֹצֵא בָהּ שֶׁהִכְנִיסָהּ בַּבַּרְזֶל:
<b>שֶׁלֹּא כְדַרְכָּהּ.</b> בְּעִקּוּם:
<b>וְלֹא מֵרְקָן.</b> לֹא גָמַר הַכְנָסָתָן. לְשׁוֹן וּמֵרַק אַחַר שְׁחִיטָה עַל יָדוֹ, בְּמַסֶּכֶת יוֹמָא [דַּף לב]:
<b>אוֹ שֶׁמֵּרְקָן.</b> שֶׁגָּמַר הַכְנָסָתָן וְנִשְׁבְּרוּ:
<b>כְּלִי שֶׁהִטְבִּילוֹ דֶרֶךְ פִּיו כְּאִלּוּ לֹא טָבָל.</b> דְּכָל כְּלִי שֶׁבִּתְחִלַּת הַכְנָסָתוֹ בַמַּיִם כּוֹפֵהוּ עַל פִּיו, אֵין הַמַּיִם נִכְנָסִין לְתוֹכוֹ לְעוֹלָם<i data-commentator="IkkarTosfotYomTov" data-label="ב"></i> אֲפִלּוּ מַכְנִיסוֹ כֻלּוֹ, עַד שֶׁיַּטֶּנּוּ:
<b>בְּלֹא הַזִּבּוֹרִית.</b> שֶׁלֹּא הִטְבִּיל בֵּית יָדוֹ, אוֹ דָבָר נוֹסָף שֶׁיֵּשׁ בַּכְּלִי בְאַחַת מִקְּצוֹתָיו. וּלְהָכִי קָרוּ לֵיהּ זִבּוֹרִית, שֶׁאֵינוֹ עִקָּרוֹ שֶׁל כְּלִי. וְאֵין הַמַּיִם בָּאִין בָּהֶן עַד שֶׁיַּטֶּנּוּ עַל צִדּוֹ. וְכָל הָנֵי דְמַתְנִיתִין כֻּלְּהוּ טַעֲמָא [כְּדֵי] שֶׁיָּבֹאוּ הַמַּיִם בְּכֻלָּן:
<b>קַלְמָרִין.</b> כְּלִי שֶׁמַּנִּיחִין בּוֹ אֶת הַדְּיוֹ. וְכֵן קוֹרִים אוֹתוֹ בִלְשׁוֹן רוֹמִי קלמר"ו. וְיֵשׁ מֵהֶן שֶׁפִּיהֶן שׁוֹקֵעַ לְתוֹכָן כְּדֵי שֶׁלֹּא יִשָּׁפֵךְ הַדְּיוֹ אֲפִלּוּ אִם יֵהָפֵךְ עַל פִּיו. וְאִם הִטְבִּילוֹ כְדַרְכּוֹ, אֵין הַמַּיִם נִכְנָסִים בֶּחָלָל הַשָּׁקוּעַ שֶׁסְּבִיב פִּיו מִבִּפְנִים, לְפִיכָךְ צָרִיךְ לְנַקֵּב מִן הַצַּד<i data-commentator="IkkarTosfotYomTov" data-label="ג"></i>:
<h3>משנה ב</h3>
<b>הַכַּר.</b> הוּא שֶׁשּׁוֹכֵב עָלָיו:
<b>הַכֶּסֶת.</b> הוּא שֶׁמֵּשִׂים תַּחַת מְרַאֲשׁוֹתָיו:
<b>שֶׁיָּבֹאוּ בָהֶן הַמָּיִם.</b> לְתוֹכָן. שֶׁדֶּרֶךְ כַּר וְכֶסֶת שֶׁל עוֹר לְהַכְנִיס וּלְהוֹצִיא מַה שֶּׁבְּתוֹכָן:
<b>כֶּסֶת עֲגֻלָּה.</b> וּקְטַנָּה שֶׁעוֹשִׂים הַשָּׂרִים תַּחַת מְרַאֲשׁוֹתֵיהֶן:
<b>הַכַּדּוּר.</b> פלוט"א:
<b>וְהָאֵמוּם.</b> דְּפוּס שֶׁעוֹשִׂים עָלָיו אֶת הַמִּנְעָל. וְהוּא עָשׂוּי מֵעוֹר וּמְמַלְּאִים אוֹתוֹ בְשֵׂעָר אוֹ בְמוֹכִין:
<b>וְהַקָּמֵעַ.</b> שֶׁל כְּתָב אוֹ שֶׁל עִקָּרִין מְחֻפֶּה עוֹר:
<b>וּתְפִלָּה.</b> שֶׁל יָד אוֹ שֶׁל רֹאשׁ:
<b>אֵינָן צְרִיכִים שֶׁיָּבֹאוּ בָהֶן הַמָּיִם.</b> לְפִי שֶׁאֵין דֶּרֶךְ לְהַכְנִיס וּלְהוֹצִיא מַה שֶּׁבְּתוֹכָן<i data-commentator="IkkarTosfotYomTov" data-label="ד"></i>:
<h3>משנה ג</h3>
<b>קִשְׁרֵי הֶעָנִי.</b> בְּגָדָיו שֶׁל עָנִי שֶׁנִּקְרְעוּ וּקְשָׁרָן, הַקֶּשֶׁר הַהוּא אֵינוֹ עָשׂוּי לְהַתִּיר לְעוֹלָם, הִלְכָּךְ אֵינוֹ צָרִיךְ לְהַתִּירוֹ בִשְׁעַת טְבִילָה כְּדֵי שֶׁיָּבֹאוּ עָלָיו מַיִם:
<b>וְהַנִּימִין.</b> נִימִין וּפְתִילִין שֶׁתּוֹלִין עַל שְׂפַת הַסָּדִין לְנוֹי וְעוֹשִׂין בָּהֶן קְשָׁרִים, וְאֵינָן עֲשׂוּיִין לְהַתִּיר לְעוֹלָם:
<b>וַחֲבַט שֶׁל סַנְדָּל.</b> אָזְנַיִם שֶׁיֵּשׁ לִרְצוּעוֹת שֶׁל סַנְדָּל, אֵין צָרִיךְ לְהַתִּיר הַקֶּשֶׁר שֶׁלָּהֶן בִּשְׁעַת טְבִילָה, שֶׁאֵין אוֹתוֹ קֶשֶׁר עָשׂוּי לְהַתִּיר:
<b>בִּזְמַן שֶׁהִיא חוֹצָה.</b> שֶׁהַקֶּשֶׁר חוֹצֵץ, שֶׁאֵין הַמַּיִם נִכְנָסִים לְתוֹכָהּ. וְאֵימָתַי יִהְיֶה זֶה, כְּשֶׁהַקֶּשֶׁר מְהֻדָּק יָפֶה וְאָז אֵינוֹ עָשׂוּי לְהַתִּיר. וּלְפִי שֶׁהוּא עָשׂוּי לְהִתְקַיֵּם, אֵין צָרִיךְ לְהַתִּירוֹ בִשְׁעַת טְבִילָה:
<b>וְשֶׁל זְרוֹעַ.</b> קֶשֶׁר שֶׁל תְּפִלָּה שֶׁל יָד:
<b>בִּזְמַן שֶׁאֵינָהּ עוֹלָה וְיוֹרֶדֶת.</b> דְּמִהַדַּק הַקֶּשֶׁר הַרְבֵּה, וְאֵין הָרְצוּעָה עוֹלָה וְיוֹרֶדֶת בּוֹ:
<b>וְאָזְנֵי הַחֵמֶת.</b> אָזְנֵי הַנּוֹד יֵשׁ בָּהֶם קְשָׁרִים מְהֻדָּקִין:
<b>תַּרְמוּל.</b> כִּיס גָּדוֹל שֶׁל עוֹר שֶׁנּוֹשְׂאִין הָרוֹעִים. וּבִלְשׁוֹן מִקְרָא קָרוּי יַלְקוּט:
<h3>משנה ד</h3>
<b>פְּרַקְסִין.</b> לְבוּשׁ הַתַּחְתּוֹן שֶׁעַל הַבָּשָׂר, וְהוּא פָתוּחַ בַּכְּתֵפַיִם, וּכְשֶׁלּוֹבְשׁוֹ קוֹשְׁרוֹ עַל הַכָּתֵף, וּבִשְׁעַת הֶפְשֵׁט מַתִּירוֹ:
<b>וְשָׂפָה שֶׁל סָדִין צָרִיךְ לְמַתֵּחַ.</b> הַקְּמָטִים שֶׁיֵּשׁ בִּשְׂפָתוֹ הָעֶלְיוֹנָה, כְּדֵי שֶׁיָּבֹאוּ הַמַּיִם בֵּין אוֹתָם הַקְּמָטִים:
<b>לְמַתֵּחַ.</b> לְפָשְׁטָן וּלְמָשְׁכָן. כְּמוֹ וַיִּמְתָּחֵם כָּאֹהֶל לָשָׁבֶת (ישעיה מ):
<b>וּשְׁנָצִין שֶׁל סַנְדָּל.</b> רְצוּעוֹת שֶׁקּוֹשְׁרוֹ בָהֶן:
<b>שֶׁיְּבַעְבֵּעוּ.</b> כְּשֶׁמַּטְבִּיל אָדָם בֶּגֶד בְּמַיִם, עוֹלִין כְּמִין אֲבַעְבּוּעוֹת בַּמַּיִם. וּכְשֶׁהֵן מְכֻבָּסִים וּמַשְׁקֶה טוֹפֵחַ עֲלֵיהֶן, מִשֶּׁהִתְחִילוּ הַמַּיִם לְבַעְבֵּעַ, טָהֲרוּ, לְפִי שֶׁהֻשְּׁקוּ הַמַּיִם הַבְּלוּעִים בּוֹ לְמֵי הַמִּקְוֶה. אֲבָל כְּשֶׁהֵן נְגוּבִים אֵין הַמַּיִם בָּאִין בְּכֻלּוֹ עַד שֶׁיָּנוּחוּ מִבִּעְבּוּעָן. שֶׁכְּשֶׁאָדָם מַטְבִּיל סָדִין וְאֵין יָכוֹל לְשָׁטְחוֹ שֶׁאֵין הַמִּקְוֶה רְחָבָה כָל כָּךְ, תּוֹחֲבוֹ בַמַּיִם כְּשֶׁהוּא מְקֻפָּל וּמִתּוֹךְ כָּךְ מְבַעְבְּעִים הַמַּיִם, וּכְשֶׁנָּחִין מִבִּעְבּוּעָן בְּיָדוּעַ שֶׁבָּאוּ הַמַּיִם בְּכֻלּוֹ:
<h3>משנה ה</h3>
<b>מַטְבִּילָן עַד מְקוֹם הַמִּדָּה.</b> וְהַשְּׁאָר אֵין צָרִיךְ טְבִילָה, דְּכָל הָעוֹמֵד לֵחָתֵךְ כְּחָתוּךְ דָּמֵי. וְלֹא הָוֵי חֲצִיצָה לִמְקוֹם הַחֲתָךְ עַצְמוֹ, דְּבֵית הַסְּתָרִים דְּכֵלִים אֵין טָעוּן בִּיאַת מַיִם כְּמוֹ בְאָדָם. וִיתֵרִים בֵּית הַסְּתָרִים דְּכֵלִים עַל בֵּית הַסְּתָרִים דְּאָדָם, דְּאִלּוּ בֵית הַסְּתָרִים דְּאָדָם נְהִי דְאֵין טְעוּנִים בִּיאַת מַיִם בָּעִינַן רָאוּי לְבִיאַת מַיִם, וּבֵית הַסְּתָרִים דְּכֵלִים אֲפִלּוּ רָאוּי לְבִיאַת מַיִם לֹא צְרִיכֵי, דְּאֵין אָדָם מַקְפִּיד שָׁם:
<b>רַבִּי יְהוּדָה אוֹמֵר כוּ'.</b> וְאֵין הֲלָכָה כְּרַבִּי יְהוּדָה:
<b>מַטְבִּילָן עַד מְקוֹם הַמִּדָּה.</b> עַד אַרְבָּעָה לְגָדוֹל וְעַד עֲשָׂרָה לְקָטָן, וְהַשְּׁאָר טָהוֹר וְאֵין צָרִיךְ טְבִילָה, וַאֲפִלּוּ כָלְתָה מִדָּה לַחֲצִי טַבַּעַת שֶׁבַּשַּׁלְשֶׁלֶת אֵין צָרִיךְ לְהַטְבִּיל אֶלָּא עַד חֲצִי טַבַּעַת:
<b>רַבִּי טַרְפוֹן אוֹמֵר עַד שֶׁיַּטְבִּיל אֶת כָּל הַטַּבָּעַת.</b> שֶׁכָּלְתָה הַמִּדָּה לְחֶצְיוֹ. וְאֵין הֲלָכָה כְּרַבִּי טַרְפוֹן:
<h3>משנה ו</h3>
<b>אֵין מַטְבִּילִין חַמִּין בְּצוֹנֵן.</b> דָּאֳכָלִים וּמַשְׁקִין אֵין לָהֶם טָהֳרָה בַמִּקְוֶה, אֶלָּא הַמַּיִם שֶׁנִּטְמְאוּ בִלְבַד, מִטַּעַם הַשָּׁקָה<i data-commentator="IkkarTosfotYomTov" data-label="ה"></i> וְחִבּוּר, וְאֵין הַשָּׁקָה מוֹעֶלֶת אֶלָּא בְמִין עִם מִינוֹ<i data-commentator="IkkarTosfotYomTov" data-label="ו"></i>, חַמִּין בְּחַמִּין וְיָפִים בְּיָפִים וּמָרִים בְּמָרִים. אֲבָל מִין בְּשֶׁאֵינוֹ מִינוֹ אֵין הַשָּׁקָה מוֹעֶלֶת בָּהֶן וְלֹא נִטְהֲרוּ הַמַּיִם:
<b>מָלֵא מַשְׁקִין.</b> כְּגוֹן יַיִן וְשֶׁמֶן וּמֵי פֵרוֹת וְכָל מַשְׁקִין חוּץ מִמַּיִם:
<b>כְּאִלּוּ לֹא טָבָל.</b> מִשּׁוּם דְּחָיְצֵי. וְדַוְקָא שֶׁלֹּא נִשְׁתַּנּוּ מַרְאֵיהֶן, שֶׁלֹּא נִתְבַּטְּלוּ בַמַּיִם<i data-commentator="IkkarTosfotYomTov" data-label="ז"></i>:
<b>מָלֵא מֵי רַגְלַיִם רוֹאִין אוֹתָן כְּאִלּוּ הֵן מָיִם.</b> דְּמֵי רַגְלַיִם מִין מַיִם הֵן, וּכְשֶׁהִשִּׁיקוּ עֲלֵיהֶן מֵי מִקְוֶה נַעֲשׂוּ חִבּוּר לָהֶן וְלֹא חָיְצֵי וְנִטְהַר הַכְּלִי. וְיֵשׁ סְפָרִים שֶׁגּוֹרְסִין, רוֹאִין אוֹתָן כְּאִלּוּ הֵן יַיִן, וְאִם הָיוּ מִשְׁתַּנִּים מַרְאֵיהֶן וְחוֹזְרִים לְמַרְאֵה מַיִם, מִתְבַּטְּלִים בַּמַּיִם וְנִטְהָר הַכְּלִי. וּכְגִרְסָא זוֹ מוּכָח בַּתּוֹסֶפְתָּא:
<b>מָלֵא מֵי חַטָּאת.</b> מַיִם שֶׁנִּתְקַדְּשׁוּ בְאֵפֶר פָּרָה, וּמֵהֶם מַזִּים עַל טְמֵאֵי מֵתִים:
<b>עַד שֶׁיִּרְבּוּ הַמַּיִם עַל מֵי חַטָּאת.</b> שֶׁיִּהְיֶה רֹב הַכְּלִי פָנוּי כְּדֵי שֶׁיִּרְבּוּ מֵי מִקְוֶה הַנִּכְנָסִים בּוֹ עַל מֵי חַטָּאת שֶׁהָיוּ בְתוֹכוֹ. וְאִם לָאו, עֲדַיִן הוּא בְטֻמְאָתוֹ וַהֲרֵי הֵן כִּשְׁאָר מַשְׁקִין שֶׁחוֹצְצִין בֵּין הַכְּלִי וּבֵין מֵי הַמִּקְוֶה:
<b>כּוֹר.</b> שְׁלֹשִׁים סְאִין:
<b>וְאֵין בּוֹ אֶלָּא רְבִיעִית.</b> מֵי חַטָּאת. אוֹ שְׁאָר מַשְׁקִין:
<b>כְּאִלּוּ לֹא טָבָל.</b> דִּסְבִירָא לֵיהּ לְרַבִּי יוֹסֵי, רְבִיעִית מַשְׁקִין אוֹ רְבִיעִית מֵי חַטָּאת שֶׁבְּתוֹךְ הַכְּלִי, פּוֹסְלִין בִּטְבִילָה, וְחוֹצְצִין אֲפִלּוּ בְתוֹךְ כְּלִי גָדוֹל, עַד שֶׁיָּסִיר הָרְבִיעִית שֶׁל מַשְׁקִין אוֹ שֶׁל מֵי חַטָּאת וְיַחֲזֹר וְיַטְבִּילוֹ רֵיקָן. וְאֵין הֲלָכָה כְּרַבִּי יוֹסֵי:
<h3>משנה ז</h3>
<b>כָּל הָאֳכָלִים מִצְטָרְפִין.</b> אָכַל אֳכָלִים טְמֵאִים מִכַּמָּה מִינִים וְיֵשׁ בְּכֻלָּן כַּחֲצִי פְרָס שֶׁהֵן שְׁתֵּי בֵיצִים לְרַשִׁ"י וּבֵיצָה וּמֶחֱצָה לְדִבְרֵי רַמְבַּ"ם, מִצְטָרְפִין לִפְסֹל גְּוִיָּתוֹ מִלֶּאֱכֹל בַּתְּרוּמָה. וְכֵן שָׁתָה מִכַּמָּה מִינִים שֶׁל שִׁבְעָה מַשְׁקִין שֶׁהֵם מַיִם יַיִן שֶׁמֶן דְּבַשׁ חָלָב דָּם טַל, שֶׁאֵלּוּ בִלְבַד נִקְרָאִין מַשְׁקִין, כֻּלָּן מִצְטָרְפִין זֶה עִם זֶה לִפְסֹל אֶת הַגְּוִיָּה בִּרְבִיעִית הַלֹּג, דִּכְתִיב (ויקרא יא) מִכָּל הָאֹכֶל אֲשֶׁר יֵאָכֵל וְכָל מַשְׁקֶה אֲשֶׁר יִשָּׁתֶה, לִמֵּד<i data-commentator="IkkarTosfotYomTov" data-label="י"></i> עַל הָאֳכָלִין שֶׁכֻּלָּן מִצְטָרְפִין וְעַל מַשְׁקִין שֶׁכֻּלָּן מִצְטָרְפִין:
<b>שֶׁעָשׂוּ בוֹ שְׁאָר מַשְׁקִין.</b> לִפְסֹל אֶת הַגְּוִיָּה:
<b>כַּמָּיִם.</b> וְאֵין שְׁאָר מַשְׁקִין פּוֹסְלִין אֶת הַמִּקְוֶה בִּשְׁלֹשָׁה לֻגִּין כַּמַּיִם. אִי נַמִּי, אֵין שְׁאָר מַשְׁקִין מַשְׁלִימִין שִׁעוּר מִקְוֶה לְאַרְבָּעִים סְאָה כַּמַּיִם, דִּכְתִיב מִקְוֵה מַיִם, וְלֹא מִקְוֶה שֶׁל שְׁאָר מַשְׁקִין:
<h3>משנה ח</h3>
<b>שָׁתָה מַשְׁקִין טְמֵאִין.</b> שְׁאָר מַשְׁקִין חוּץ מִמַּיִם:
<b>שֶׁאֵינָן טְהוֹרִים בַּגּוּף.</b> לֹא עָלְתָה לָהֶן טְבִילָה בִּטְבִילַת הַגּוּף, דָּאֳכָלִין וּמַשְׁקִין חוּץ מִמַּיִם אֵין לָהֶם טָהֳרָה בַמִּקְוֶה.
<b>אֲבָל שָׁתָה מַיִם טְמֵאִין וְטָבַל.</b> טְהוֹרִים בַּגּוּף. שֶׁיֵּשׁ לָהֶן טָהֳרָה בַמִּקְוֶה עַל יְדֵי הַשָּׁקָה:
<b>הֲרֵי הִיא כְמוֹת שֶׁהָיְתָה.</b> טְהוֹרָה כְמוֹת שֶׁהָיְתָה, שֶׁהוּא מַצִּיל עָלֶיהָ בְעוֹדָהּ בְּלוּעָה שֶׁלֹּא תִטַּמָּא:
<b>טוֹבֵל וְאוֹכֵל בַּתְּרוּמָה.</b> דְּטֻמְאָה בְלוּעָה אֵינָהּ מְטַמְּאָה אֲחֵרִים:
<b>בִּזְמַן שֶׁהוּא נִרְאֶה.</b> עַל גּוּפוֹ מִבַּחוּץ:
<b>טוֹבֵל וְאוֹכֵל בַּתְּרוּמָה.</b> לֹא שְׁנָא חֵץ טָמֵא וְלֹא שְׁנָא חֵץ טָהוֹר, אֵינוֹ חוֹצֵץ בַּטְּבִילָה כָּל זְמַן שֶׁאֵינוֹ נִרְאֶה:
