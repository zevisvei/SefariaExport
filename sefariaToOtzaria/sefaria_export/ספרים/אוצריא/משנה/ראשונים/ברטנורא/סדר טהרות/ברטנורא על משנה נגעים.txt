<h1>ברטנורא על משנה נגעים</h1>
עובדיה מברטנורא
<h2>פרק א</h2>
<h3>משנה א</h3>
<b>מַרְאוֹת נְגָעִים שְׁנַיִם.</b> כְּתִיבֵי בַקְּרָא בְהֶדְיָא שְׂאֵת וּבַהֶרֶת:
<b>שֶׁהֵן אַרְבָּעָה.</b> יֵשׁ לְךָ לְרַבּוֹת עוֹד שְׁנַיִם אֲחֵרִים דְּלֹא כְּתִיבֵי בַקְּרָא, וְהֵן תּוֹלָדָה דִשְׂאֵת וְתוֹלָדָה דְבַהֶרֶת. דִּמְרַבִּינַן לְהוּ מִסַּפַּחַת, שֶׁאֵין סַפַּחַת שֵׁם נֶגַע אֶלָּא לְשׁוֹן טְפֵלָה, וְכֵן הוּא אוֹמֵר (שמואל א ב) סְפָחֵנִי נָא אֶל אַחַת הַכְּהֻנּוֹת, וְהִטִּיל הַכָּתוּב סַפַּחַת בֵּין שְׂאֵת לְבַהֶרֶת, לוֹמַר לָךְ שֶׁיֵּשׁ תּוֹלָדָה לַשְּׂאֵת וְיֵשׁ תּוֹלָדָה לַבַּהֶרֶת<i data-commentator="IkkarTosfotYomTov" data-label="א"></i>:
<b>בַּהֶרֶת עַזָּה כַשֶּׁלֶג.</b> לְבָנָה בְיוֹתֵר. דִּכְתִיב (ויקרא יג) וְאִם בַּהֶרֶת לְבָנָה הִיא, הִיא לְבָנָה וְאֵין לְמַעְלָה מִמֶּנָּה לְבָנָה:
<b>שְׂאֵת כִּקְרוּם בֵּיצָה.</b> דְּסָבַר הַאי תַּנָּא אֵין שְׂאֵת אֶלָּא לְשׁוֹן גֹּבַהּ. וְכֵן הוּא אוֹמֵר (ישעיה ב) וְעַל כָּל הַגְּבָעוֹת הַנִּשָּׂאוֹת. וְאֵין לְךָ כֵהֶה בְלַבְנוּנִית בְּכָל אַרְבָּעָה מַרְאוֹת כִּקְרוּם בֵּיצָה, לְפִיכָךְ הוּא גָבוֹהַּ יוֹתֵר מִכֻּלָּן, כְּמַרְאֵה צֵל גָּבוֹהַּ מִן הַחַמָּה:
<b>שְׁנִיָּה לָהּ כְּצֶמֶר לָבָן.</b> וְהוּא עַז בְּלַבְנוּנִיתוֹ יוֹתֵר מִסִּיד הַהֵיכָל שֶׁהִיא תוֹלָדָה דְבַהֶרֶת. מִשּׁוּם דְּאָמַר קְרָא שְׂאֵת לְבָנָה, לְעִנְיַן מַאי קַרְיַהּ רַחֲמָנָא לְבָנָה, עַל כָּרְחָךְ לְתוֹלַדְתָּהּ, שֶׁהִיא לְבָנָה יוֹתֵר מִתּוֹלָדָה דְבַהֶרֶת:
<b>שְׂאֵת כְּצֶמֶר לָבָן.</b> רַבָּנָן סָבְרֵי, שְׁנֵי מַרְאוֹת עַזּוֹת שֶׁהֵן שֶׁלֶג וְצֶמֶר לָבָן, הֵן לִשְׁנֵי אָבוֹת בַּהֶרֶת וּשְׂאֵת, וּשְׁנֵי מַרְאוֹת כֵּהוֹת מֵהֶן שֶׁהֵן סִיד הַהֵיכָל וּקְרוּם בֵּיצָה, וְהֵן תּוֹלָדוֹת. תֵּן תּוֹלָדָה גְדוֹלָה לַגָּדוֹל, דְּהַיְנוּ סִיד הַהֵיכָל לַבַּהֶרֶת שֶׁהוּא אָב גָּדוֹל, וְתוֹלָדָה קְטַנָּה לַקָּטָן, דְּהַיְנוּ קְרוּם בֵּיצָה לַשְּׂאֵת שֶׁהוּא קָטָן מִבַּהֶרֶת. וְנַפְקָא מִנַּהּ בִּפְלוּגְתַּיְהוּ דְרַבָּנָן וְתַנָּא קַמָּא לְעִנְיַן צֵרוּף, דַּחֲצִי גְרִיס מֵאָב וַחֲצִי גְרִיס מִתּוֹלָדָה דִידֵיהּ מִצְטָרְפִין, וְכֵן שְׁנֵי הָאָבוֹת שְׂאֵת וּבַהֶרֶת מִצְטָרְפִין, דְּדָרְשִׁינַן וְהָיָה בְעוֹר בְּשָׂרוֹ לְנֶגַע, מְלַמֵּד שֶׁמִּצְטָרְפִין זֶה עִם זֶה, מִדִּכְתִיב וְהָיָה וְלֹא כְתִיב וְהָיוּ, עָשָׂה כָל הַנְּגָעִים אֶחָד. אֲבָל שְׁתֵּי הַתּוֹלָדוֹת אֵין מִצְטָרְפוֹת, דְּתוֹלָדָה דְבַהֶרֶת אֵינָהּ מִצְטָרֶפֶת עִם תּוֹלָדָה דִשְׂאֵת, דְּלֹא קָאֵי וְהָיָה אֶלָּא אַשְּׂאֵת וּבַהֶרֶת דִּכְתִיבֵי בְהֶדְיָא, וְלֹא אַתּוֹלָדוֹת דְּאָתוּ מֵרִבּוּיָא. וְהַשְׁתָּא, לְתַנָּא קַמָּא שֶׁלֶג וּקְרוּם בֵּיצָה מִצְטָרְפִין, שֶׁלֶג וְצֶמֶר לָבָן אֵין מִצְטָרְפִין. וּלְרַבָּנָן, שֶׁלֶג וְצֶמֶר מִצְטָרְפִין, שֶׁלֶג וּקְרוּם אֵין מִצְטָרְפִין<i data-commentator="IkkarTosfotYomTov" data-label="ג"></i>. וַהֲלָכָה כַּחֲכָמִים:
<b>צֶמֶר לָבָן.</b> צֶמֶר נָקִי שֶׁל כֶּבֶשׂ בֶּן יוֹמוֹ לְאַחַר שֶׁרְחָצוּהוּ וְנִתְלַבֵּן:
<h3>משנה ב</h3>
<b>הַפָּתוּךְ שֶׁבַּשֶּׁלֶג.</b> הַמְעֹרָב בְּלֹבֶן וְאֹדֶם שֶׁבַּבַּהֶרֶת הָעַזָּה כַשֶּׁלֶג, נִרְאֶה כְּיַיִן הַמָּזוּג בְּשֶׁלֶג, שֶׁלַּבְנוּנִיתוֹ מְרֻבָּה וְאַדְמִימוּת שֶׁבּוֹ מֻעָט:
<b>וְהַפָּתוּךְ שֶׁבְּסִיד הַהֵיכָל.</b> וְהַמְעֹרָב שֶׁבַּנֶּגַע שֶׁהוּא כְסִיד הַהֵיכָל, נִרְאֶה כְּדָם הַמָּזוּג בְּחָלָב, שֶׁאַדְמִימוּת שֶׁבּוֹ מְרֻבָּה. וְאַף עַל גַּב דְּלֹא תָנֵי פָתוּךְ אֶלָּא בְּבַהֶרֶת וְתוֹלַדְתָּהּ, הוּא הַדִּין דְּיֵשׁ פָּתוּךְ נַמִּי בִשְׂאֵת וְתוֹלַדְתָּהּ, דְּתַנְיָא בְתוֹרַת כֹּהֲנִים, שְׂאֵת לְבָנָה, מְלַמֵּד שֶׁמְּטַמְּאָה חֲלָקָה. בַּהֶרֶת לְבָנָה אֲדַמְדָּמֶת, מְלַמֵּד שֶׁמְּטַמְּאָה פָתוּךְ. מִנַּיִן לִתֵּן אֶת הָאָמוּר שֶׁל זֶה בָזֶה, תַּלְמוּד לוֹמַר נֶגַע צָרַעַת:
<b>שֶׁבָּזֶה וְשֶׁבָּזֶה.</b> שֶׁבַּשֶּׁלֶג וְשֶׁבַּסִּיד:
<b>דֵּהָה.</b> חֲסֵרָה מִן הַלֹּבֶן, שֶׁאֵינָהּ צָחָה בְלַבְנוּנִית כְּמוֹתָהּ. וַהֲלָכָה כְּרַבִּי עֲקִיבָא:
<h3>משנה ג</h3>
<b>מֵאַרְבָּעָה מַרְאוֹת הַלָּלוּ מִצְטָרְפִין.</b> גָּרְסִינַן. וְלֹא גָרְסִינַן אַרְבָּעָה מַרְאוֹת, שֶׁאֵין כָּל הָאַרְבָּעָה מַרְאוֹת מִצְטָרְפִין, דְּאֵין הַתּוֹלָדָה מִצְטָרֶפֶת אֶלָּא עִם אָב שֶׁלָּהּ, וּשְׁתֵּי תוֹלָדוֹת זוֹ עִם זוֹ אֵינָן מִצְטָרְפִין. אֲבָל שְׁנֵי אָבוֹת מִצְטָרְפִין, מִדִּכְתִיב וְהָיָה בְעוֹר בְּשָׂרוֹ, וְלֹא כְתִיב וְהָיוּ, מַשְׁמַע שֶׁעוֹשֶׂה שְׂאֵת וּבַהֶרֶת כְּאֶחָד, דְּאִי אִיכָּא חֲצִי גְרִיס מִזֶּה וַחֲצִי גְרִיס מִזֶּה מִצְטָרְפִין לְכַגְּרִיס. וְרַמְבַּ"ם כָּתַב, דְּכָל הָאַרְבָּעָה מַרְאוֹת מִצְטָרְפִין, בֵּין שְׁתֵּי הַתּוֹלָדוֹת זוֹ עִם זוֹ בֵּין אָב עִם תּוֹלָדָה שֶׁאֵינָהּ שֶׁלּוֹ, כָּל מִקְּרוּם בֵּיצָה וּלְמַעְלָה מִצְטָרְפִין. וְהַתּוֹסֶפְתָּא מְסַיַּעְתּוֹ<i data-commentator="IkkarTosfotYomTov" data-label="ה"></i>:
<b>לִפְטֹר וּלְהַחְלִיט וּלְהַסְגִּיר.</b> לְכָל הָנָךְ מִלֵּי מִצְטָרְפִין. וְכֻלְּהוּ מְפָרֵשׁ לְהוּ:
<b>לְהַסְגִּיר הָעוֹמֵד בְּסוֹף שָׁבוּעַ רִאשׁוֹן.</b> דִּכְתִיב (ויקרא יג) וְרָאָהוּ הַכֹּהֵן בַּיּוֹם הַשְּׁבִיעִי וְהִנֵּה הַנֶּגַע עָמַד בְּעֵינָיו וְהִסְגִּירוֹ הַכֹּהֵן שִׁבְעַת יָמִים שֵׁנִית:
<b>וְלִפְטֹר אֶת הָעוֹמֵד בְּסוֹף שָׁבוּעַ שֵׁנִי.</b> שֶׁהָעוֹמֵד בְּשִׁעוּרוֹ וְלֹא פָשָׂה וְעָמַד בְּמַרְאֵהוּ, אַף עַל פִּי שֶׁלֹּא יָרַד לְמַטָּה מֵאַרְבָּעָה מַרְאוֹת, פּוֹטְרוֹ בְסוֹף שָׁבוּעַ שֵׁנִי. וְהָא דִכְתִיב (שם) וְרָאָה הַכֹּהֵן אֹתוֹ בַּיּוֹם הַשְּׁבִיעִי שֵׁנִית וְהִנֵּה כֵּהָה הַנֶּגַע וְגוֹ'‏ וְטִהֲרוֹ הַכֹּהֵן, לָאו לְמֵימְרָא דְּאֵין מְטַהֲרוֹ אֶלָּא אִם כֵּן כָּהָה, אֶלָּא אַשְׁמְעִינַן קְרָא דַּאֲפִלּוּ נִשְׁתַּנָּה מִשֶּׁלֶג לְסִיד אוֹ מִסִּיד לְשֶׁלֶג לֹא אָמְרִינַן נֶגַע אַחֵר הוּא וְחוֹזֵר וּמַסְגִּירוֹ כַתְּחִלָּה, אֶלָּא כְעוֹמֵד דָּמֵי וּמְטַהֲרוֹ:
<b>לְהַחְלִיט אֶת שֶׁנּוֹלַד לוֹ מִחְיָה אוֹ שֵׂעָר לָבָן בַּתְּחִלָּה.</b> כְּשֶׁהוּבָא בִתְחִלָּתוֹ אֶל הַכֹּהֵן וְיֵשׁ בּוֹ בַהֶרֶת כַּגְּרִיס וּמִחְיַת בָּשָׂר כָּעֲדָשָׁה מְרֻבַּעַת בְּתוֹךְ מְקוֹם הַבַּהֶרֶת, מַחְלִיטוֹ מִיָּד. וְכֵן נַמִּי שֵׂעָר לָבָן, אִם הָיָה שָׁחֹר וְלֹא הִסְפִּיק לְהַסְגִּירוֹ עַד שֶׁהָפַךְ לְלָבָן, מַחְלִיטוֹ מִיָּד. אֲבָל פִּשְׂיוֹן לֹא מְטַמֵּא בַתְּחִלָּה אֲפִלּוּ פוֹשֶׂה וְהוֹלֵךְ עַד שֶׁלֹּא הִסְגִּיר<i data-commentator="IkkarTosfotYomTov" data-label="ט"></i>:
<b>בְּסוֹף שָׁבוּעַ רִאשׁוֹן.</b> כְּלוֹמַר לְהַחְלִיט כְּמוֹ כֵן בְּסוֹף שָׁבוּעַ רִאשׁוֹן, שֶׁמִּתְּחִלָּה לֹא הָיוּ לוֹ סִימָנִין הַלָּלוּ וְהִסְגִּירוֹ, וּלְסוֹף שָׁבוּעַ רִאשׁוֹן מָצָא בוֹ מִחְיָה אוֹ שֵׂעָר לָבָן, מַחְלִיטוֹ:
<b>אוֹ בְּסוֹף שָׁבוּעַ שֵׁנִי.</b> כְּגוֹן דִּבְסוֹף שָׁבוּעַ רִאשׁוֹן עָמַד בְּעֵינָיו וְלֹא הָיָה בוֹ לֹא שֵׂעָר לָבָן וְלֹא מִחְיָה, [וְהִסְגִּירוֹ פַּעַם שֵׁנִית], וּבְסוֹף שָׁבוּעַ שֵׁנִי נוֹלְדוּ בוֹ סִימָנִים הַלָּלוּ, מַחְלִיטוֹ:
<b>לְאַחַר הַפְּטוּר.</b> כְּלוֹמַר וַאֲפִלּוּ לְאַחַר הַפְּטוּר שֶׁבְּסוֹף שָׁבוּעַ שֵׁנִי לֹא נוֹלְדוּ בוֹ סִימָנֵי טֻמְאָה וּפְטָרוֹ, וּלְאַחַר כַּמָּה יָמִים נוֹלְדוּ, מַחְלִיטוֹ:
<b>לְהַחְלִיט אֶת שֶׁנּוֹלַד לוֹ פִשְׂיוֹן בְּסוֹף שָׁבוּעַ רִאשׁוֹן אוֹ בְּסוֹף שָׁבוּעַ שֵׁנִי.</b> כְּגוֹן בַּהֶרֶת כַּגְּרִיס שֶׁאֵין בָּהּ מִחְיָה וְלֹא שֵׂעָר לָבָן וְהִסְגִּירָהּ, אִם פָּשְׂתָה בְסוֹף שָׁבוּעַ רִאשׁוֹן אוֹ לֹא פָשְׂתָה אֶלָּא בְסוֹף שָׁבוּעַ שֵׁנִי, מַחְלִיטוֹ. וְאִם לֹא פָשְׂתָה לֹא בְּשָׁבוּעַ רִאשׁוֹן וְלֹא בְשָׁבוּעַ שֵׁנִי וּפְטָרוֹ וּלְאַחַר כַּמָּה יָמִים פָּשְׂתָה, מַחְלִיטוֹ:
<b>לְהַחְלִיט אֶת הַהוֹפֵךְ כֻּלּוֹ לָבָן מִתּוֹךְ הַפְּטוּר.</b> אִם אַחַר שֶׁפְּטָרוֹ וְטִהֲרוֹ הַכֹּהֵן פָּרְחָה הַצָּרַעַת בְּכֻלּוֹ, טָמֵא מֻחְלָט:
<b>לִפְטֹר אֶת הַהוֹפֵךְ כֻּלּוֹ לָבָן מִתּוֹךְ הֶחְלֵט אוֹ מִתּוֹךְ הֶסְגֵּר.</b> אִם לְאַחַר שֶׁטִּמְּאוֹ הַכֹּהֵן, אוֹ לְאַחַר שֶׁהֻזְקַק לְהֶסְגֵּר קֹדֶם שֶׁטִּמְּאוֹ, פָּרְחָה הַצָּרַעַת בְּכֻלּוֹ, פּוֹטְרוֹ וְטָהוֹר, שֶׁהַפְּרִיחָה עוֹשָׂה מִן הַטָּהוֹר טָמֵא וּמִן הַטָּמֵא טָהוֹר. וְהַמֻּסְגָּר טָמֵא מִקְּרֵי:
<b>אֵלּוּ מַרְאוֹת נְגָעִים.</b> אַרְבָּעָה מַרְאוֹת אֵלּוּ שֶׁהִזְכַּרְנוּ, חֲלָקוֹת אוֹ פְתוּכוֹת:
<h3>משנה ד</h3>
<b>מַרְאוֹת נְגָעִים שְׁלֹשִׁים וְשִׁשָּׁה.</b> גָּרְסִינַן. וְלֹא גָרְסִינַן מַרְאוֹת נְגָעִים שִׁשָּׁה עָשָׂר. וּשְׁלֹשִׁים וְשִׁשָּׁה הָווּ, אַרְבָּעָה מַרְאוֹת חֲלָקוֹת וְאַרְבָּעָה מַרְאוֹת פְּתוּכוֹת דְּעוֹר בָּשָׂר, וּכְנֶגְדָּן בִּשְׁחִין וּמִכְוָה, שֶׁשְּׁחִין וּמִכְוָה אַחַת הֵן וְלֹא חִלְּקָן הַכָּתוּב אֶלָּא לוֹמַר לָךְ שֶׁאֵין מִצְטָרְפִין, וּכְנֶגְדָּן בִּנְתָקִים, וּכְנֶגְדָּן בְּקָרַחַת וְגַבַּחַת, שֶׁקָּרַחַת וְגַבַּחַת אַחַת הֵן, הֲרֵי שְׁלֹשִׁים וּשְׁנַיִם מַרְאוֹת, וִירַקְרַק וַאֲדַמְדַּם דְּנִגְעֵי בְגָדִים, וִירַקְרַק וַאֲדַמְדַּם דְּנִגְעֵי בָתִּים, הֲרֵי שְׁלֹשִׁים וְשִׁשָּׁה:
<b>עֲקַבְיָא בֶן מַהֲלַלְאֵל אוֹמֵר שִׁבְעִים וּשְׁנָיִם.</b> הָנָךְ שְׁלֹשִׁים וְשִׁשָּׁה בַתְּחִלָּה כְּשֶׁהוּבָא אֶל הַכֹּהֵן, וּשְׁלֹשִׁים וְשִׁשָּׁה אַחֲרִינֵי כְנֶגְדָּן בְּסוֹף שָׁבוּעַ רִאשׁוֹן אוֹ בְּסוֹף שָׁבוּעַ שֵׁנִי שֶׁל הֶסְגֵּר אוֹ בְּסוֹף שָׁבוּעַ שְׁלִישִׁי לְנִגְעֵי בָתִּים לְהַבְחִין בֵּין מַרְאֶה שֶׁלְּכַתְּחִלָּה לְמַרְאֶה שֶׁבַּסּוֹף, הֲרֵי שִׁבְעִים וּשְׁנַיִם. כָּךְ פֵּרְשָׁן הָרַמְבַּ"ם, וְיָשָׁר הוּא. אֶלָּא דְקַשְׁיָא לִי בְּגַוַּהּ שֶׁהוּא מוֹנֶה שְׁמֹנָה מַרְאוֹת דִּנְתָקִין, וַאֲנַן קַיְמָא לָן דִּנְתָקִין מְטַמְּאִין בְּכָל מַרְאוֹת וְאֵין לָהֶם מַרְאוֹת מְיֻחָדוֹת כִּשְׁאָר נְגָעִים<i data-commentator="IkkarTosfotYomTov" data-label="יב"></i>:
<b>שֶׁשָּׁבוּעַ שֵׁנִי שֶׁלּוֹ חָל בְּשַׁבָּת.</b> דִּשְׁנֵי הֶסְגֵּרוֹת שְׁלֹשָׁה עָשָׂר יוֹם דְּיוֹם שְׁבִיעִי שֶׁל שָׁבוּעַ רִאשׁוֹן עוֹלֶה לְכָאן וּלְכָאן, דִּכְתִיב (ויקרא יג) וְהִסְגִּירוֹ [הַכֹּהֵן] שִׁבְעַת יָמִים שֵׁנִית, מְלַמֵּד שֶׁיּוֹם שְׁבִיעִי עוֹלֶה לוֹ מִן הַמִּנְיָן מִלְּפָנָיו וּמֵאַחֲרָיו. וְכֵן שְׁלֹשָׁה שָׁבוּעוֹת דְּנִגְעֵי בָתִּים אֵינָם אֶלָּא תִשְׁעָה עָשָׂר יוֹם, דְּרִאשׁוֹן וּשְׁבִיעִי שֶׁל שָׁבוּעַ אֶמְצָעִי עוֹלִין לִפְנֵיהֶם וּלְאַחֲרֵיהֶם:
<b>חָל לִהְיוֹת בְּתוֹךְ הַשַּׁבָּת.</b> שֶׁבְּיוֹם הַשַּׁבָּת חָל שְׁבִיעִי, אֵין רוֹאִים אוֹתוֹ בְשַׁבָּת, מִפְּנֵי שֶׁהוּא נִרְאֶה כְדָן אֶת הַדִּין בְּשַׁבָּת, אֶלָּא מַמְתִּין עַד לְאַחַר הַשַּׁבָּת. וְאֵין הֲלָכָה כְּרַבִּי עֲקִיבָא<i data-commentator="IkkarTosfotYomTov" data-label="יג"></i>:
<h3>משנה ה</h3>
<b>הָיָה בוֹ שֵׂעָר לָבָן.</b> בְּיוֹם הַשַּׁבָּת, וְאִם הָיָה רוֹאֵהוּ הָיָה מַחְלִיטוֹ, וּלְאַחַר הַשַּׁבָּת הָלַךְ לוֹ, הֲרֵי זֶה לְהָקֵל<i data-commentator="IkkarTosfotYomTov" data-label="יד"></i>. וְאַף עַל גַּב דְּאִי נַמִּי חֲלָטוֹ בְשַׁבָּת, כְּשֶׁהָלַךְ לוֹ אַחַר הַשַּׁבָּת הָיָה מְטַהֲרוֹ, מִכָּל מָקוֹם הָיָה צָרִיךְ לְהָבִיא קָרְבָּן כְּדִין מְצֹרָע מֻחְלָט שֶׁנִּתְרַפָּא, וְעַכְשָׁיו פָּטוּר:
<b>הָיוּ לְבָנוֹת.</b> אִי נַמִּי הָיוּ לְבָנוֹת בְּיוֹם הַשַּׁבָּת שֶׁהָיָה רָאוּי לְהַחְלִיטוֹ, וּלְמָחָר הִשְׁחִירוּ, הֲרֵי זֶה לְהָקֵל:
<b>אַחַת לְבָנָה וְאַחַת שְׁחוֹרָה וְהִשְׁחִירוּ שְׁתֵּיהֶן.</b> כְּדִי נַסְבַהּ, דְּאֵין כָּאן לְהָקֵל, דְּבֵין כָּךְ וּבֵין כָּךְ טָהוֹר. וְאַגַּב סֵיפָא דִלְהַחְמִיר נָקַט לַהּ, דְּקָתָנֵי וְהִלְבִּינוּ שְׁתֵּיהֶן:
<b>אֲרֻכּוֹת.</b> הָיוּ הַשְּׂעָרוֹת בְּיוֹם הַשַּׁבָּת כְּדֵי לִקְרֹץ בְּזוּג, דְּהַיְנוּ שִׁעוּר טֻמְאָה, וּלְמָחָר נִתְקַצְּרוּ, הַיְנוּ לְהָקֵל:
<b>אַחַת אֲרֻכָּה וְאַחַת קְצָרָה.</b> כְּדִי נַסְבַהּ, דְּבֵין כָּךְ וּבֵין כָּךְ טָהוֹר. אֶלָּא אַגַּב סֵיפָא דִלְהַחְמִיר נָקַט לַהּ, דְּקָתָנֵי וְהֶאֱרִיכוּ שְׁתֵּיהֶן:
<b>נִסְמַךְ הַשְּׁחִין.</b> לִשְׁתֵּי שְׂעָרוֹת, לְאַחַר הַשַּׁבָּת, וּבְשַׁבָּת לֹא הָיָה בוֹ שְׁחִין, דְּאִלּוּ בְּשַׁבָּת רָאָהוּ הָיָה מַחְלִיטוֹ מֵחֲמַת הַשְּׂעָרוֹת לְבָנוֹת שֶׁבְּתוֹךְ הַבַּהֶרֶת, וְעַכְשָׁיו לְאַחַר הַשַּׁבָּת שֶׁבָּא הַשְּׁחִין וְנִסְמַךְ לִשְׁתֵּיהֶן אוֹ לְאַחַת מֵהֶן, אֵינָן סִימַן טֻמְאָה:
<b>הִקִּיף הַשְּׁחִין וְכוּ'.</b> אוֹ שֶׁהִקִּיף הַשְּׁחִין לִשְׁתֵּי הַשְּׂעָרוֹת לְבָנוֹת:
<b>אוֹ לְאַחַת מֵהֶן אוֹ חִלְּקָן הַשְּׁחִין.</b> שֶׁבָּא הַשְּׁחִין אוֹ מִחְיַת הַשְּׁחִין אוֹ הַמִּכְוָה אוֹ מִחְיַת הַמִּכְוָה אוֹ הַבֹּהַק בֵּין שֵׂעָר לְשֵׂעָר, כָּל הָנֵי דִבְשַׁבָּת לֹא הָיוּ וּלְאַחַר שַׁבָּת בָּאוּ, הֲרֵי זֶה לְהָקֵל:
<b>הָיְתָה בוֹ מִחְיָה.</b> בְּשַׁבָּת, שֶׁהִיא סִימַן טֻמְאָה, וְהָלְכָה לָהּ לְאַחַר הַשַּׁבָּת. אִי נַמִּי הָיְתָה מְרֻבַּעַת בְּשַׁבָּת, וְהָיָה רָאוּי לְהַחְלִיטוֹ, וּלְאַחַר הַשַּׁבָּת נַעֲשֵׂית עֲגֻלָּה אוֹ אֲרֻכָּה, דְּהַשְׁתָּא אֵינָהּ סִימַן טֻמְאָה. אִי נַמִּי הָיְתָה מְבֻצֶּרֶת הַמִּחְיָה בְשַׁבָּת בְּאֶמְצַע הַבַּהֶרֶת, כְּמִין מִבְצָר שֶׁל עִיר שֶׁיּוֹשֵׁב בְּאֶמְצַע הָעִיר, וּמִתּוֹךְ כָּךְ הָיָה רָאוּי לְהַחְלִיטוֹ, וּלְאַחַר הַשַּׁבָּת נַעֲשֵׂית מִן הַצַּד. אִי נַמִּי הָיְתָה בְשַׁבָּת מְכֻנֶּסֶת כָּעֲדָשָׁה בְּמָקוֹם אֶחָד, וּלְאַחַר הַשַּׁבָּת נִתְפַּזְּרָה:
<b>וּבָא הַשְּׁחִין וְנִכְנַס לְתוֹכָהּ.</b> כְּלוֹמַר בְּשַׁבָּת לֹא הָיָה שָׁם שְׁחִין וְהָיְתָה הַמִּחְיָה סִימַן טֻמְאָה, וּבָא הַשְּׁחִין וְנִכְנַס לְתוֹכָהּ<i data-commentator="IkkarTosfotYomTov" data-label="יח"></i>:
<b>הִקִּיפָהּ אוֹ חִלְּקָהּ אוֹ מִעֲטָהּ.</b> כְּלוֹמַר, אוֹ שֶׁלֹּא בָא הַשְּׁחִין עַל כָּל הַנֶּגַע אֶלָּא עַל קְצָת הַמִּחְיָה, וּפָחֲתָה מִכָּעֲדָשָׁה:
<b>הַשְּׁחִין וּמִחְיַת הַשְּׁחִין הַמִּכְוָה וּמִחְיַת הַמִּכְוָה וְהַבֹּהַק.</b> כָּל הָנֵי אַמִּעֲטָהּ<i data-commentator="IkkarTosfotYomTov" data-label="יט"></i> קַיְמֵי, שֶׁמִּעֲטָהּ הַשְּׁחִין אוֹ מִחְיַת הַשְּׁחִין, דְּהַיְנוּ שֶׁנַּעֲשָׂה קְרוּם כִּקְלִפַּת הַשּׁוּם, אוֹ הַמִּכְוָה אוֹ מִחְיַת הַמִּכְוָה, כָּל הָנֵי שֶׁבְּשַּׁבָּת לֹא הָיוּ וּלְאַחַר הַשַּׁבָּת בָּאוּ. וְכֵן הַבֹּהַק שֶׁבְּשַּׁבָּת הָיוּ מֵאַרְבָּעָה מַרְאוֹת וְנַעֲשָׂה בֹהַק לְמָחֳרָתוֹ וּמִעֵט הַמִּחְיָה, דִּשְׁחִין וּבֹהַק מְמַעֲטִין מִחְיָה, כִּדְתַנְיָא בְתוֹרַת כֹּהֲנִים בָּשָׂר חַי וְלֹא הַשְּׁחִין, בָּשָׂר חַי וְלֹא הַבֹּהַק:
<b>הָיָה בוֹ פִשְׂיוֹן.</b> בְּשַׁבָּת:
<b>וְהָלַךְ לוֹ הַפִּשְׂיוֹן.</b> לְאַחַר הַשַּׁבָּת, דְּמַה שֶּׁפָּשָׂה בְשַׁבָּת כָּנַס לְמָחֳרָתוֹ:
<b>אוֹ שֶׁהָלְכָה הָאוֹם.</b> עִקַּר הַנֶּגַע נִקְרָא אוֹם. וְהָלְכָה הָאוֹם וְנִשְׁאַר הַפִּשְׂיוֹן, אוֹ שֶׁנִּתְמַעֲטָה הָאוֹם וְאֵין בֵּין שְׁנֵיהֶם כַּגְּרִיס:
<b>הַשְּׁחִין וּמִחְיַת הַשְּׁחִין.</b> כְּלוֹמַר, אִי נַמִּי בְּשַׁבָּת פָּשָׂה וְלֹא הָיָה מַפְסִיק בְּשַׁבָּת בֵּין הָאוֹם לַפִּשְׂיוֹן לֹא שְׁחִין וְלֹא מִחְיַת הַשְּׁחִין וְלֹא מִכְוָה וְלֹא מִחְיַת הַמִּכְוָה וְלֹא בֹהַק, וּלְאַחַר הַשַּׁבָּת הִפְסִיק אֶחָד מֵאֵלּוּ, הֲרֵי זֶה לְהָקֵל:
<h3>משנה ו</h3>
<b>נִסְמַךְ הַשְּׁחִין.</b> בְּשַׁבָּת:
<b>לִשְׁתֵּיהֶן.</b> לִשְׁתֵּי הַשְּׂעָרוֹת, דְּהַשְׁתָּא לֹא הָווּ סִימַן טֻמְאָה, שֶׁאֵין שֵׂעָר לָבָן סִימַן טֻמְאָה אֶלָּא כְשֶׁהוּא בַנֶּגַע עַצְמוֹ, לֹא בְתוֹךְ הַשְּׁחִין אוֹ בְּתוֹךְ הַמִּכְוָה:
<b>אוֹ הִקִּיף הַשְּׁחִין וְכוּ'.</b> דְּאִם רָאָהוּ בְשַׁבָּת לֹא הָיָה מַחְלִיטוֹ:
<b>וְהָלְכוּ לָהֶן.</b> לְאַחַר הַשַּׁבָּת, שֶׁנַּעֲשָׂה מְקוֹם הַשְּׁחִין וְהַמִּכְוָה צַלֶּקֶת, וַהֲרֵי הוּא כְעוֹר בָּשָׂר, וְנִשְׁאַר עוֹר הַבָּשָׂר עִם הַנֶּגַע כְּבַתְּחִלָּה<i data-commentator="IkkarTosfotYomTov" data-label="כג"></i>, וְעִם שֵׂעָר הַלָּבָן, וּמַחְלִיטוֹ, הֲרֵי זֶה לְהַחְמִיר:
<b>חוֹלְקִין בֵּין הָאוֹם לַפִּשְׂיוֹן.</b> שֶׁהָיוּ מַפְסִיקִין בְּשַׁבָּת בֵּין עִקַּר הַנֶּגַע לַפִּשְׂיוֹן:
<b>וְהָלְכוּ לָהֶן.</b> לְאַחַר הַשַּׁבָּת, וְאֵין שָׁם דָּבָר הַמַּפְסִיק, הֲרֵי אֵלּוּ לְהַחְמִיר:
<h2>פרק ב</h2>
<h3>משנה א</h3>
<b>בַּהֶרֶת.</b> גֶּרְמָנִי. לָבָן בְּיוֹתֵר<i data-commentator="IkkarTosfotYomTov" data-label="א"></i>. וּבַהֶרֶת עַזָּה כַשֶּׁלֶג נִרְאֵית בּוֹ כֵהָה מִתּוֹךְ לַבְנוּנִית יְתֵרָה שֶׁבִּבְשָׂרוֹ, וּפוֹטְרִין אוֹתוֹ:
<b>וְהַכֵּהָה.</b> נִרְאֵית בַּכּוּשִׁי עַזָּה. מִתּוֹךְ שֶׁבְּשָׂרוֹ שָׁחֹר. וּמַסְגִּירִין אוֹתוֹ, דְּבָתַר בְּשָׂרוֹ שֶׁל נִרְאֶה אָזְלִינַן:
<b>בְּנֵי יִשְׂרָאֵל אֲנִי כַפָּרָתָן.</b> מִתּוֹךְ חִבָּתָן הָיָה אוֹמֵר אֲנִי כַפָּרָתָן. כְּלוֹמַר כָּל הָעֹנֶשׁ שֶׁרָאוּי לָבֹא עֲלֵיהֶן אֲנִי מְקַבֵּל עַל עַצְמִי כְּדֵי לְכַפֵּר עֲלֵיהֶן<i data-commentator="IkkarTosfotYomTov" data-label="ב"></i>. שֶׁהֵן בֵּינוֹנִים וּמְמֻצָּעִים וְאֵינָם נוֹטִים לְאַחַת מִשְּׁתֵּי הַקְּצָווֹת:
<b>לֹא לְבָנִים וְלֹא שְׁחוֹרִים.</b> אֶלָּא כְאֶשְׁכְּרוֹעַ, שֶׁאֵינוֹ לֹא לָבָן וְלֹא שָׁחֹר. אֶשְׁכְּרוֹעַ, מִין שֶׁל אֶרֶז, בוש"ו בְּלַעַ"ז. תַּרְגּוּם תְּאַשּׁוּר, אֶשְׁכְּרוֹעַ. וְקָא סָבַר רַבִּי יִשְׁמָעֵאל דְּבַמֶּה שֶׁמִּטַּהֵר הָאֶחָד מִטַּהֲרִים כֻּלָּם, וּבַמֶּה שֶׁמִּטַּמֵּא הָאֶחָד מִטַּמְּאִין כֻּלָּם. וְקַיְמֵי רַבִּי יִשְׁמָעֵאל וְרַבִּי עֲקִיבָא בַּחֲדָא שִׁיטָתָא<i data-commentator="IkkarTosfotYomTov" data-label="ג"></i>:
<b>צַיָּרִים.</b> אֻמָּנִין שֶׁמְּצַיְּרִין צוּרוֹת לְנוֹי:
<b>כַּבֵּינוֹנִי.</b> כַּסַּם הַבֵּינוֹנִי:
<b>מַרְאוֹת נְגָעִים לְהָקֵל.</b> וְטַעֲמָא דְרַבִּי יְהוּדָה מְפָרֵשׁ בְּתוֹרַת כֹּהֲנִים, כָּתוּב אֶחָד אוֹמֵר בְּעוֹר בְּשָׂרוֹ, וְכָתוּב אֶחָד אוֹמֵר בְּעוֹר הַבָּשָׂר, מָצִינוּ שֶׁמַּרְאוֹת נְגָעִים לְהָקֵל אֲבָל לֹא לְהַחְמִיר, כֵּיצַד, יֵרָאֶה גֶרְמוֹנִי בִבְשָׂרוֹ לְהָקֵל נִמְצֵאתָ מְקַיֵּם בְעוֹר בְּשָׂרוֹ. וְאֶת הַכּוּשִׁי כַּבֵּינוֹנִי לְהָקֵל נִמְצֵאתָ מְקַיֵּם בְּעוֹר הַבָּשָׂר:
<b>זֶה וָזֶה כַּבֵּינוֹנִי.</b> גֶּרְמוֹנִי וְכוּשִׁי כַּבֵּינוֹנִי, וְהַיְנוּ רַבִּי עֲקִיבָא<i data-commentator="IkkarTosfotYomTov" data-label="ד"></i>:
<h3>משנה ב</h3>
<b>אֵין רוֹאִין אֶת הַנְּגָעִים בַּשַּׁחֲרִית וּבֵין הָעַרְבַּיִם וְכוּ'.</b> דְּיָלְפִינַן מִקְּרָא דִּכְתִיב לְכָל מַרְאֵה עֵינֵי הַכֹּהֵן, מַה כֹּהֵן שֶׁחָסֵר מְאוֹר עֵינָיו אֵינוֹ רוֹאֶה אֶת הַנְּגָעִים, אַף יוֹם שֶׁחָסֵר מְאוֹרוֹ אֵין רוֹאִין בּוֹ אֶת הַנְּגָעִים:
<b>רַבִּי יְהוּדָה אוֹמֵר בְּאַרְבַּע בְּחָמֵשׁ כוּ'.</b> וַהֲלָכָה כְּרַבִּי יְהוּדָה:
<h3>משנה ג</h3>
<b>אֵין פּוֹתְחִין לוֹ חַלּוֹנוֹת.</b> דִּכְתִיב (ויקרא יד) כְּנֶגַע נִרְאָה לִי, לִי וְלֹא לְנֵרִי, מִכָּאן אָמְרוּ בַּיִת אָפֵל אֵין פּוֹתְחִין לוֹ חַלּוֹנוֹת:
<h3>משנה ד</h3>
<b>כְּעוֹדֵר וּכְמוֹסֵק.</b> דֶּרֶךְ הָעוֹדֵר מְפַסֵּק רַגְלָיו. וְדֶרֶךְ הַמּוֹסֵק מַגְבִּיהַּ זְרוֹעוֹתָיו. עוֹדֵר, חוֹפֵר בַּקַּרְקַע. מוֹסֵק, לוֹקֵט אֶת זֵיתָיו<i data-commentator="IkkarTosfotYomTov" data-label="ז"></i>:
<b>כְּעוֹרֶכֶת.</b> אֶת הַפַּת, שֶׁמְּפַסֶּקֶת אֶת רַגְלֶיהָ<i data-commentator="IkkarTosfotYomTov" data-label="ח"></i>:
<b>וּכְמֵנִיקָה אֶת בְּנָהּ.</b> לְעִנְיַן תַּחַת הַדַּד. דְּמַה שֶּׁנִּרְאֶה בְאוֹתָהּ שָׁעָה אֵינוֹ נֶחְשָׁב בֵּית הַסְּתָרִים:
<b>כְּאוֹרֶגֶת בְּעוֹמְדִים לַשֶּׁחִי.</b> שֶׁמַּגְבַּהַת יָדָהּ הַיְמָנִית לֶאֱרֹג וּמְגַלָּה בֵית הַשֶּׁחִי שֶׁלָּהּ:
<b>כְּטוֹוָה בְפִשְׁתָּן.</b> שֶׁדֶּרֶךְ הַטּוֹוָה לְהַגְבִּיהַּ יָדָהּ הַשְּׂמָאלִית וּמְגַלָּה הַשֶּׁחִי הַשְּׂמָאלִי. וּמַה שֶּׁאֵינוֹ נִרְאֶה בְכָךְ, נֶחְשָׁב בֵּית הַסְּתָרִים. וּכְתִיב לְכָל מַרְאֵה עֵינֵי הַכֹּהֵן, פְּרָט לְבֵית הַסְּתָרִים:
<b>לְתִגְלַחְתּוֹ.</b> בְּיוֹם טָהֳרָתוֹ. וְצָרִיךְ לְגַלֵּחַ, דִּכְתִיב (ויקרא יד) אֶת רֹאשׁוֹ וְאֶת זְקָנוֹ וְאֵת גַּבֹּת עֵינָיו, מָה אֵלּוּ מְקוֹם כִּנּוּס שֵׂעָר וְנִרְאֶה, אַף כָּל מְקוֹם כִּנּוּס שֵׂעָר וְנִרְאֶה, פְּרָט לְבֵית הַסְּתָרִים<i data-commentator="IkkarTosfotYomTov" data-label="י"></i>:
<h3>משנה ה</h3>
<b>רַבִּי מֵאִיר אוֹמֵר אַף לֹא נִגְעֵי קְרוֹבָיו.</b> דְּאִתַּקּוּשׁ נְגָעִים לְרִיבִים, דִּכְתִיב (דברים כא) כָּל רִיב וְכָל נָגַע, מָה רִיבִים שֶׁלֹּא בִקְרוֹבִים, אַף נְגָעִים שֶׁלֹּא בִקְרוֹבִים<i data-commentator="IkkarTosfotYomTov" data-label="יא"></i>. וְאֵין הֲלָכָה כְּרַבִּי מֵאִיר:
<b>חוּץ מִנִּדְרֵי עַצְמוֹ.</b> דִּכְתִיב (במדבר ל) לֹא יַחֵל דְּבָרוֹ, הוּא אֵינוֹ מֵחֵל אֲבָל אֲחֵרִים מוֹחֲלִין לוֹ:
<b>אַף לֹא נִדְרֵי אִשְׁתּוֹ שֶׁבֵּינָהּ לְבֵין אֲחֵרִים.</b> כְּגוֹן נְדָרִים שֶׁאֵינָן שֶׁל עִנּוּי נֶפֶשׁ וּדְבָרִים שֶׁאֵינָן בֵּינוֹ לְבֵינָהּ, שֶׁהֵן צְרִיכִין חֲקִירַת חָכָם, וְשֶׁמָּא יָקֵל גַּבֵּי אִשְׁתּוֹ וְלֹא יְבַקֵּר יָפֶה. וְדַוְקָא בִּפְנֵי עַצְמוֹ אֵינוֹ יָכוֹל לְהַתִּיר וַאֲפִלּוּ הוּא יָחִיד מֻמְחֶה, אֲבָל מִצְטָרֵף הוּא בִכְלַל שְׁלֹשָׁה הֶדְיוֹטוֹת<i data-commentator="IkkarTosfotYomTov" data-label="יב"></i>, דְּכֵיוָן דַּהֲווּ בֵי תְלָתָא לֹא חֲשִׁידֵי שֶׁמָּא לֹא יַחְקְרוּ יָפֶה:
<b>כָּל הַבְּכוֹרוֹת אָדָם רוֹאֶה.</b> אִם יְכוֹלִין לְאָכְלָן בְּמוּמָן:
<h2>פרק ג</h2>
<h3>משנה א</h3>
<b>הַכֹּל מִטַּמְּאִין.</b> וַאֲפִלּוּ קָטָן. דְּמַהוּ דְּתֵימָא אִישׁ צָרוּעַ כְּתִיב (ויקרא יג), קָא מַשְׁמַע לָן אָדָם<i data-commentator="IkkarTosfotYomTov" data-label="א"></i> כִּי יִהְיֶה בְעוֹר בְּשָׂרוֹ כְּתִיב (שם):
<b>הַכֹּל כְּשֵׁרִים לִרְאוֹת אֶת הַנְּגָעִים.</b> וְאַף עַל פִּי שֶׁאֵינוֹ בָקִי בָהֶן וּבִשְׁמוֹתֵיהֶן, אִם חָכָם עִמּוֹ, רוֹאֶה<i data-commentator="IkkarTosfotYomTov" data-label="ג"></i>. אֲבָל בֵּינוֹ לְבֵין עַצְמוֹ אִם אֵינוֹ בָקִי בָהֶן וּבִשְׁמוֹתֵיהֶן אֵינוֹ רוֹאֶה אֶת הַנְּגָעִים:
<b>שֶׁהַטֻּמְאָה וְהַטָּהֳרָה בְיַד כֹּהֵן.</b> חָכָם יִשְׂרָאֵל רוֹאֶה אֶת הַנְּגָעִים וְאוֹמֵר לַכֹּהֵן, אַף עַל פִּי שֶׁהוּא שׁוֹטֶה<i data-commentator="IkkarTosfotYomTov" data-label="ד"></i>, אֱמֹר טָמֵא, אֱמֹר טָהוֹר:
<b>בֵּין בְּאִישׁ אֶחָד בֵּין בִּשְׁנֵי אֲנָשִׁים.</b> שֶׁנּוֹלְדוּ שְׁנֵי נְגָעִים בְּאִישׁ אֶחָד אוֹ בִּשְׁנֵי אֲנָשִׁים, אֵין הַכֹּהֵן רוֹאֶה אוֹתָן בְּבַת אַחַת, שֶׁאֵין הַכֹּהֵן יָכוֹל לִרְאוֹת יָפֶה שְׁנֵי נְגָעִים כְּאֶחָד<i data-commentator="IkkarTosfotYomTov" data-label="ה"></i>:
<b>וּמַסְגִּירוֹ.</b> אִי בַר הֶסְגֵּר הוּא, כְּגוֹן עַל יְדֵי אַרְבָּעָה מַרְאוֹת:
<b>וּמַחְלִיטוֹ.</b> אִם רָאוּי לְהַחְלִיט, כְּגוֹן עַל יְדֵי שֵׂעָר לָבָן אוֹ מִחְיָה:
<b>וּפוֹטְרוֹ.</b> אִם הוּא לְמַטָּה מֵאַרְבָּעָה מַרְאוֹת:
<b>וְחוֹזֵר לַשֵּׁנִי.</b> מֵאַחַר שֶׁנּוֹלַד הַשֵּׁנִי קֹדֶם שֶׁהִסְגִּיר אֶת הָרִאשׁוֹן אוֹ שֶׁהֶחְלִיטוֹ:
<b>אֵין מַסְגִּירִים אֶת הַמֻּסְגָּר.</b> וְכֵן נַמִּי אֵין מַחְלִיטִין אֶת הַמֻּסְגָּר. דְּאִם הִסְגִּירוֹ בְנֶגַע אֶחָד וְאַחַר כָּךְ נוֹלַד לוֹ נֶגַע אַחֵר<i data-commentator="IkkarTosfotYomTov" data-label="ו"></i> שֶׁרָאוּי לְהַסְגִּירוֹ אוֹ לְהַחְלִיטוֹ, אֵין נִזְקָק לוֹ. וְכִי מִתַּסֵּי מִן הָרִאשׁוֹן אֵין עַל הַנֶּגַע הַשֵּׁנִי לֹא תוֹרַת מֻסְגָּר וְלֹא תוֹרַת מֻחְלָט, עַד שֶׁיִּזָּקֵק לוֹ:
<b>אֲבָל בַּתְּחִלָּה בְּסוֹף שָׁבוּעַ מַסְגִּיר וּמַסְגִּיר.</b> אִם בִּתְחִלַּת הַשָּׁבוּעַ נוֹלַד הַשֵּׁנִי קֹדֶם שֶׁהִסְגִּיר אֶת הָרִאשׁוֹן, מַסְגִּיר עַל הָרִאשׁוֹן וּמַסְגִּיר עַל הַשֵּׁנִי. וְכֵן בְּסוֹף שָׁבוּעַ רִאשׁוֹן אִם עָמַד הָרִאשׁוֹן בְּעֵינָיו, מַסְגִּירוֹ וְחוֹזֵר וּמַסְגִּיר עַל הַשֵּׁנִי:
<b>מַחְלִיט וּמַחְלִיט.</b> מַחְלִיט עַל הָרִאשׁוֹן וְחוֹזֵר וּמַחְלִיט עַל הַשֵּׁנִי:
<b>מַסְגִּיר וּפוֹטֵר.</b> מַסְגִּיר עַל הָרִאשׁוֹן וּפוֹטֵר עַל הַשֵּׁנִי:
<b>מַחְלִיט וּפוֹטֵר.</b> מַחְלִיט עַל הָרִאשׁוֹן וּפוֹטֵר עַל הַשֵּׁנִי. וְהוּא הַדִּין אִפְּכָא, מַסְגִּיר וּמַחְלִיט, אוֹ מַחְלִיט וּמַסְגִּיר, פּוֹטֵר וּמַסְגִּיר, פּוֹטֵר וּמַחְלִיט:
<h3>משנה ב</h3>
<b>נוֹתְנִין לוֹ שִׁבְעַת יְמֵי הַמִּשְׁתֶּה.</b> דִּכְתִיב וּבְיוֹם הֵרָאוֹת בּוֹ, מִכְּדִי לִכְתּוּב רַחֲמָנָא וּבְהֵרָאוֹת, מַאי וּבְיוֹם, לוֹמַר לָךְ יֵשׁ יוֹם שֶׁאַתָּה רוֹאֶה וְיֵשׁ יוֹם שֶׁאִי אַתָּה רוֹאֶה:
<h3>משנה ג</h3>
<b>עוֹר הַבָּשָׂר.</b> שֶׁנִּרְאָה בוֹ אֶחָד מֵאַרְבָּעָה מַרְאוֹת:
<b>בַּתְּחִלָּה.</b> כְּשֶׁהוּבָא אֶל הַכֹּהֵן בְּלֹא הֶסְגֵּר, מִטַּמֵּא בְשֵׂעָר לָבָן וּבְמִחְיָה. אֲבָל בְּפִשְׂיוֹן אֵינוֹ מִטַּמֵּא עַד סוֹף שָׁבוּעַ רִאשׁוֹן, אוֹ סוֹף שָׁבוּעַ שֵׁנִי, וּלְאַחַר הַפְּטוּר דְּסוֹף שָׁבוּעַ שֵׁנִי כְּשֶׁעָמַד בְּעֵינָיו וּפְטָרוֹ, אִם אַחֲרֵי כֵן פָּשָׂה חוֹזֵר וְחוֹלְטוֹ:
<b>שְׁלֹשָׁה עָשָׂר יוֹם.</b> דְּיוֹם שְׁבִיעִי שֶׁל שָׁבוּעַ רִאשׁוֹן עוֹלֶה לְכָאן וּלְכָאן:
<h3>משנה ד</h3>
<b>הַשְּׁחִין וְהַמִּכְוָה מִטַּמְּאִין בְּשָׁבוּעַ אֶחָד.</b> דִּשְׁאָר נְגָעִים יֵשׁ לָהֶן שְׁנֵי הֶסְגֵּרוֹת, וְאֵלּוּ אִם לֹא פָשָׂה בְשָׁבוּעַ רִאשׁוֹן וְלֹא נוֹלַד שֵׂעָר לָבָן, פּוֹטְרוֹ. וּלְשׁוֹן מִטַּמְּאִין דְּנָקַט, הָכִי קָאָמַר<i data-commentator="IkkarTosfotYomTov" data-label="ז"></i>, כְּשֶׁבָּאוּ אֵלּוּ שְׁנֵי סִימָנִים בְּסוֹף שָׁבוּעַ אֶחָד, טָמֵא, הָא לֹא בָאוּ, טָהוֹר:
<h3>משנה ה</h3>
<b>הַנְּתָקִים.</b> נְגָעִים שֶׁבָּרֹאשׁ אוֹ בַזָּקָן קְרוּיִין נְתָקִים:
<b>בְּשֵׂעָר צָהֹב דַּק בַּתְּחִלָּה.</b> אִם בַּתְּחִלָּה נוֹלַד לוֹ שֵׂעָר צָהֹב, מַחְלִיטוֹ:
<b>צָהֹב.</b> דּוֹמֶה לְזָהָב:
<b>בְּסוֹף שָׁבוּעַ רִאשׁוֹן וּבְסוֹף שָׁבוּעַ שֵׁנִי.</b> אִם בְּסוֹף שָׁבוּעַ רִאשׁוֹן פָּשָׂה אוֹ נוֹלַד לוֹ שֵׂעָר צָהֹב, מַחְלִיטוֹ. וְאִם לָאו, מַסְגִּירוֹ שֵׁנִית, וְאִם בְּסוֹף שָׁבוּעַ שֵׁנִי פָּשָׂה אוֹ נוֹלַד לוֹ שֵׂעָר צָהֹב, מַחְלִיטוֹ. וְאִם לָאו, פּוֹטְרוֹ. וְאִם לְאַחַר הַפְּטוּר פָּשָׂה אוֹ נוֹלַד לוֹ שֵׂעָר צָהֹב, מַחְלִיטוֹ:
<h3>משנה ו</h3>
<b>הַקָּרַחַת וְהַגַּבַּחַת.</b> לְקַמָּן בְּפֶרֶק י'‏ מְפָרֵשׁ אֵיזוֹ הִיא קָרַחַת וְאֵיזוֹ הִיא גַבַּחַת:
<b>בְּמִחְיָה וּבְפִשְׂיוֹן.</b> אֲבָל בְּשֵׂעָר לָבָן אֵין מִטַּמְּאִין, לְפִי שֶׁאֵין שֵׂעָר צוֹמֵחַ בָּהֶן:
<h3>משנה ז</h3>
<b>בִּירַקְרַק וּבַאֲדַמְדַּם.</b> הָא דְקָרֵי בִבְגָדִים וּבְבָתִּים סִימַן טֻמְאָה יְרַקְרַק וַאֲדַמְדַּם, וְלֹא קָרֵי לְעֵיל סִימַן טֻמְאָה לְאַרְבָּעָה מַרְאוֹת שֶׁבְּעוֹר בָּשָׂר, מִשּׁוּם דְּאַרְבָּעָה מַרְאוֹת שֶׁבְּעוֹר בָּשָׂר אֲפִלּוּ עוֹמְדִים בּוֹ כַמָּה שָׁנִים אֵינָן מַחְלִיטִים בְּלֹא שֵׂעָר לָבָן וּבְלֹא פִשְׂיוֹן וּבְלֹא מִחְיָה, אֲבָל בִּבְגָדִים כְּשֶׁעָמַד הַיְרַקְרַק אוֹ אֲדַמְדַּם שְׁנֵי שָׁבוּעוֹת אַף עַל גַּב דְּלֹא פָשָׂה, כְּתִיב בָּאֵשׁ תִּשְׂרְפֶנּוּ, לְהָכִי קָרֵי לְהוּ בִבְגָדִים סִימַן טֻמְאָה. וְכֵן בְּבָתִּים שְׁלֹשָׁה שָׁבוּעוֹת כְּשֶׁחָזַר הַנֶּגַע<i data-commentator="IkkarTosfotYomTov" data-label="ח"></i> לִכְמוֹת שֶׁהָיָה אוֹ מִירַקְרַק לַאֲדַמְדַּם אוֹ מֵאֲדַמְדַּם לִירַקְרַק, כְּתִיב (ויקרא יד) וְנָתַץ אֶת הַבַּיִת, כְּאִלּוּ פָשָׂה, לְהָכִי קָרֵי לְהוּ סִימַן טֻמְאָה:
<b>לְאַחַר הַפְּטוּר.</b> כְּגוֹן שֶׁכֵּהָה, אִם חָזַר אַחֲרֵי כֵן, שׂוֹרֵף:
<h3>משנה ח</h3>
<b>תִּשְׁעָה עָשָׂר יוֹם.</b> רִאשׁוֹן וּשְׁבִיעִי שֶׁל שָׁבוּעַ אֶמְצָעִי עוֹלִים לִפְנֵיהֶם וּלְאַחֲרֵיהֶם:
<b>פָּחוֹת מִשָּׁבוּעַ אֶחָד.</b> כְּגוֹן<i data-commentator="IkkarTosfotYomTov" data-label="יא"></i> שְׁחִין וּמִכְוָה:
<b>שְׁלֹשָׁה שָׁבוּעוֹת.</b> כְּגוֹן נִגְעֵי בָתִּים:
<h2>פרק ד</h2>
<h3>משנה א</h3>
<b>יֵשׁ בְּשֵׂעָר.</b> שֶׁשֵּׂעָר לָבָן מְטַמֵּא בַתְּחִלָּה. כְּשֶׁהוּבָא אֶל הַכֹּהֵן וְיֵשׁ בַּנֶּגַע שֵׂעָר לָבָן, טָמֵא. מַה שֶּׁאֵין כֵּן בְּפִשְׂיוֹן, שֶׁאֵינוֹ מְטַמֵּא אֶלָּא בְסוֹף שָׁבוּעַ:
<b>וּמְטַמֵּא בְכָל מַרְאֵה לֹבֶן.</b> אֲפִלּוּ לְמַטָּה מֵאַרְבָּעָה מַרְאוֹת, דִּכְתִיב (ויקרא יג) וּמַרְאֵה הַנֶּגַע עָמֹק, מַרְאֵה הַנֶּגַע עָמֹק וְלֹא מַרְאֵה שֵׂעָר לָבָן עָמֹק. מַה שֶּׁאֵין כֵּן בְּפִשְׂיוֹן, שֶׁאֵין פִּשְׂיוֹן מְטַמֵּא לְמַטָּה מֵאַרְבָּעָה מַרְאוֹת, שֶׁבְּאוֹתָן מַרְאוֹת שֶׁהָאוֹם מְטַמֵּא, הַפִּשְׂיוֹן מְטַמֵּא<i data-commentator="IkkarTosfotYomTov" data-label="א"></i>:
<b>וְאֵין בּוֹ סִימַן טָהֳרָה.</b> וְאִלּוּ בְּפִשְׂיוֹן יֵשׁ בּוֹ סִימַן טָהֳרָה, שֶׁאִם פָּרַח בְּכֻלּוֹ טָהוֹר:
<b>מְטַמֵּא בְכָל שֶׁהוּא.</b> אֲבָל שֵׂעָר לָבָן אֵינוֹ מְטַמֵּא בְּפָחוֹת מִשְּׁתֵּי שְׂעָרוֹת, דְּמִעוּט שֵׂעָר שְׁתַּיִם:
<b>חוּץ מִן הַנֶּגַע.</b> כְּשֶׁפָּשָׂה חוּץ לַנֶּגַע, טָמֵא. אֲבָל שֵׂעָר לָבָן בָּעִינַן שֶׁיְּהֵא בַנֶּגַע, כְּדִכְתִיב (ויקרא יג) וְשֵׂעָר בַּנֶּגַע הָפַךְ לָבָן:
<h3>משנה ב</h3>
<b>בְּכָל מַרְאֶה.</b> הַיְנוּ כְּמַרְאֵה הַבָּשָׂר, בֵּין כּוּשִׁי בֵּין לָבָן<i data-commentator="IkkarTosfotYomTov" data-label="ג"></i> בֵּין אָדֹם:
<b>מְטַמֵּא בְכָל שֶׁהוּא.</b> אֲבָל בְּמִחְיָה בַּעְיָא כָעֲדָשָׁה<i data-commentator="IkkarTosfotYomTov" data-label="ד"></i>:
<b>חוּץ מִן הַנֶּגַע, מַה שֶּׁאֵין כֵּן בַּמִּחְיָה.</b> שֶׁהַמִּחְיָה צְרִיכָה לִהְיוֹת בְּתוֹךְ הַנֶּגַע:
<h3>משנה ג</h3>
<b>וּבִמְכֻנָּס.</b> שֶׁהַשְּׁתֵּי שְׂעָרוֹת בְּמָקוֹם אֶחָד בַּנֶּגַע:
<b>בִּמְפֻזָּר.</b> זֶה בְּמִזְרַח הַנֶּגַע וְזֶה בַמַּעֲרָב:
<b>בִּמְבֻצָּר.</b> שְׁתֵּי שְׂעָרוֹת בְּאֶמְצַע הַנֶּגַע, כְּמִבְצָר שֶׁבְּאֶמְצַע הָעִיר:
<b>שֶׁאֵינוֹ מְבֻצָּר.</b> בְּחוּט הַיּוֹצֵא מִן הַנֶּגַע, וְיֵשׁ בְּרָחְבּוֹ שְׁתֵּי שְׂעָרוֹת. מַה שֶּׁאֵין כֵּן בְּמִחְיָה דְּבָעִינַן מְבֻצֶּרֶת וּמְכֻנֶּסֶת:
<b>הֲפוּכָה וְשֶׁלֹּא הֲפוּכָה.</b> בֵּין שֶׁהַבַּהֶרֶת קָדְמָה לַמִּחְיָה, בֵּין שֶׁהַמִּחְיָה קָדְמָה לַבַּהֶרֶת. מַה שֶּׁאֵין כֵּן בְּשֵׂעָר לָבָן, שֶׁאִם קָדַם לַבַּהֶרֶת, טָהוֹר:
<b>וּמְעַכֶּבֶת אֶת הַהוֹפֵךְ כֻּלּוֹ לָבָן.</b> דְּאִם הֻחְלַט בְּמִחְיָה, וּפָרְחָה הַצָּרַעַת בְּכֻלּוֹ חוּץ מִמְּקוֹם הַמִּחְיָה, עֲדַיִן טָמֵא הוּא. אֲבָל אִם פָּרְחָה בְכֻלּוֹ, אַף עַל גַּב דְּכָל גּוּפוֹ מָלֵא שֵׂעָר לָבָן, טָהוֹר, שֶׁאֵין שֵׂעָר לָבָן מְעַכֵּב:
<h3>משנה ד</h3>
<b>עִקָּרָן מַשְׁחִיר וְרֹאשָׁן מַלְבִּין טָהוֹר.</b> דְּאָמַר קְרָא (ויקרא יג) וְשֵׂעָר בַּנֶּגַע הָפַךְ לָבָן, הָעִקָּר הַסָּמוּךְ לַנֶּגַע הָפַךְ לָבָן:
<b>כְּדֵי לִקְרֹץ בְּזוּג.</b> כְּדֵי שֶׁיִּנָּטֵל בְּפִי הַזּוּג שֶׁל מִסְפָּרַיִם. וַהֲלָכָה, דְּשִׁעוּר שֵׂעָר לָבָן, אָרְכּוֹ אֵין פָּחוֹת מִכְּדֵי שֶׁיִּנָּטֵל בְּפִי הַזּוּג, אֲבָל הַלַּבְנוּנִית שֶׁבּוֹ בְּכָל שֶׁהוּא:
<b>וְנִרְאֵית כִּשְׁתַּיִם טָהוֹר.</b> שֶׁיֵּשׁ שְׂעָרוֹת הַמְחֻלָּקוֹת בְּרֹאשָׁן לִשְׁתַּיִם וּבְעִקָּרָן אֵינָן אֶלָּא אֶחָת:
<b>הָכִי גָרְסִינַן, בַּהֶרֶת וּבָהּ שֵׂעָר לָבָן וְשֵׂעָר שָׁחוֹר טָמֵא.</b> בַּהֶרֶת שֶׁהִיא כַגְּרִיס מְצֻמְצָם וּבָהּ שְׁתֵּי שְׂעָרוֹת לְבָנוֹת, וְהַשְּׁאָר מְלֵאָה שְׂעָרוֹת שְׁחֹרוֹת, טָמֵא. וְלֹא אָמְרִינַן שֶׁמְּקוֹם הַשְּׂעָרוֹת שְׁחֹרוֹת מְמַעֵט הַבַּהֶרֶת מִכַּגְּרִיס:
<h3>משנה ה</h3>
<b>זוֹקְקָהּ לְשֵׂעָר לָבָן וּלְפִסְיוֹן.</b> דְּאִי אִיכָּא בְאוֹתוֹ הַחוּט שֵׂעָר לָבָן, מַחְלִיטוֹ. אוֹ אִם פָּשָׂה אֵצֶל הַחוּט בְּסוֹף שָׁבוּעַ, טָמֵא. אֲבָל אִם אֵין בְּרֹחַב הַחוּט שְׁתֵּי שְׂעָרוֹת וְאִית בֵּיהּ שֵׂעָר לָבָן, לֹא מְטַמֵּא, דְּלָא חֲשִׁיב מִן הַנֶּגַע. וְכֵן אִם פָּשָׂה אֵצֶל הַחוּט שֶׁאֵין בְּרָחְבּוֹ שְׁתֵּי שְׂעָרוֹת, כְּפִשְׂיוֹן רָחוֹק מִן הַנֶּגַע הוּא חָשׁוּב וּבָעֵי כַּגְּרִיס<i data-commentator="IkkarTosfotYomTov" data-label="ז"></i>:
<b>אֲבָל לֹא לְמִחְיָה.</b> דַּאֲפִלּוּ יֵשׁ בְּרֹחַב הַחוּט שְׁתֵּי שְׂעָרוֹת, אֵין מִחְיָה שֶׁבּוֹ מְטַמְּאָה. שֶׁהַמִּחְיָה צְרִיכָה שֶׁתְּהֵא מְבֻצֶּרֶת בְּאֶמְצַע הַנֶּגַע כְּמִבְצָר שֶׁהוּא בְאֶמְצַע הָעִיר:
<b>מְצָרְפָן.</b> וְנִדּוֹנִים כְּנֶגַע אֶחָד. וְאִם פָּשָׂה אַחַת מֵהֶן מַשֶּׁהוּ, אוֹ נוֹלַד שֵׂעָר לָבָן בְּאַחַת מֵהֶן, מַחְלִיט עַל שְׁתֵּיהֶן<i data-commentator="IkkarTosfotYomTov" data-label="ח"></i>:
<b>וְאִם לָאו אֵינוֹ מְצָרְפָן.</b> וְנִדּוֹנִים כִּשְׁנֵי נְגָעִים, וְאִם פָּשְׂתָה הָאַחַת וְהָאַחֶרֶת לֹא פָשְׂתָה, מַחְלִיט בְּזוֹ וּמַסְגִּיר בְּזוֹ. וְנַפְקָא מִנַּהּ, דִּלְכִי מִטְּהַר בָּעֵי לַאֲתוֹיֵי שְׁנֵי קָרְבָּנוֹת:
<h3>משנה ו</h3>
<b>בַּהֶרֶת כַּגְּרִיס.</b> בְּלֹא מְקוֹם מִחְיָה. דְּהַיְנוּ תֵּשַׁע עֲדָשׁוֹת בַּהֶרֶת, וַעֲדָשָׁה אַחַת מִחְיָה. עֶשֶׂר עֲדָשׁוֹת בֵּין הַכֹּל:
<b>גְּרִיס.</b> הֵן תֵּשַׁע עֲדָשׁוֹת, וּמִחְיָה אֵין פָּחוֹת מֵעֲדָשָׁה. וְכָל הֵיכָא דִתְנִינַן בַּהֶרֶת, הוּא הַדִּין לִשְׁאָר מַרְאוֹת חֲלָקוֹת וּפְתוּכוֹת:
<b>וְהָלְכָה הַמִּחְיָה.</b> שֶׁבָּא הַנֶּגַע עַל מְקוֹמָהּ:
<b>הָלַךְ שֵׂעָר לָבָן.</b> שֶׁנָּשַׁר, אוֹ הָפַךְ לְשָׁחֹר:
<b>רַבִּי שִׁמְעוֹן מְטַהֵר.</b> אַהָלְכָה מִחְיָה קָאֵי:
<b>שֶׁלֹּא הֲפָכַתּוּ בַהֶרֶת.</b> שֶׁשֵּׂעָר לָבָן קָדַם לַבַּהֶרֶת שֶׁל מְקוֹם הַמִּחְיָה:
<b>שֶׁלֹּא הֲפָכַתּוּ בַהֶרֶת כַּגְּרִיס.</b> שֶׁשֵּׂעָר לָבָן קָדַם לַבַּהֶרֶת כַּגְּרִיס, דִּמְקוֹם הַמִּחְיָה הָיָה חָסֵר מִכַּגְּרִיס. וְכָאן נַמִּי לֹא פָלֵיג רַבִּי שִׁמְעוֹן אֶלָּא אַהָלְכָה מִחְיָה. וְאֵין הֲלָכָה כְּרַבִּי שִׁמְעוֹן:
<h3>משנה ז</h3>
<b>בַּהֶרֶת וּבָהּ מִחְיָה וּפִשְׂיוֹן.</b> בַּהֶרֶת כַּגְּרִיס וְהִסְגִּירוֹ<i data-commentator="IkkarTosfotYomTov" data-label="יא"></i>, וּלְסוֹף שָׁבוּעַ מָצָא בוֹ מִחְיָה וּפִשְׂיוֹן וְהֶחְלִיטוֹ:
<b>הָלְכָה הַמִּחְיָה.</b> כְּגוֹן שֶׁבָּא עָלֶיהָ הַנֶּגַע, טְמֵאָה הַבַּהֶרֶת מִפְּנֵי הַפִּשְׂיוֹן:
<b>הָלַךְ הַפִּשְׂיוֹן.</b> כְּגוֹן שֶׁכָּנְסָה הַבַּהֶרֶת וְחָזְרָה לְכַגְּרִיס:
<b>וְכֵן שֵׂעָר לָבָן וּפִשְׂיוֹן.</b> אִם הָלַךְ הָאֶחָד, טָמֵא מִפְּנֵי הַשֵּׁנִי:
<b>הָלְכָה וְחָזְרָה בְסוֹף הַשָּׁבוּעַ.</b> כְּגוֹן שֶׁהִסְגִּירוֹ עַל בַּהֶרֶת כַּגְּרִיס, וְהָלְכָה הַבַּהֶרֶת בְּאֶמְצַע הַשָּׁבוּעַ<i data-commentator="IkkarTosfotYomTov" data-label="יב"></i>, וּבְסוֹף הַשָּׁבוּעַ חָזְרָה:
<b>הֲרֵי הִיא כְמוֹת שֶׁהָיְתָה.</b> וּמַסְגִּירוֹ הֶסְגֵּר שֵׁנִי:
<b>לְאַחַר הַפְּטוּר.</b> דְּרָאָה אוֹתָהּ הַכֹּהֵן בְּסוֹף שָׁבוּעַ כְּשֶׁהָלְכָה לָהּ<i data-commentator="IkkarTosfotYomTov" data-label="יג"></i> וּפְטָרוֹ, אִם אַחֲרֵי כֵן חָזְרָה, תֵּרָאֶה בַתְּחִלָּה. וְהַאי חָזְרָה הַיְנוּ בִּמְקוֹמָהּ הָרִאשׁוֹן, דְּאִי בְמָקוֹם אַחֵר, אִם כֵּן הֲרֵי זוֹ בַּהֶרֶת אַחֶרֶת:
<b>הָיְתָה עַזָּה.</b> כַּשֶּׁלֶג, כְּשֶׁהִסְגִּירוֹ: <b>וְנַעֲשֵׂית כֵּהָה.</b>
<b>בְּסוֹף שָׁבוּעַ רִאשׁוֹן, כְּגוֹן כְּסִיד אוֹ כִקְרוּם.</b> אוֹ שֶׁהָיְתָה כִקְרוּם בִּשְׁעַת הֶסְגֵּר, וְנַעֲשֵׂית עַזָּה כַשֶּׁלֶג בְּסוֹף שָׁבוּעַ רִאשׁוֹן:
<b>הֲרֵי הִיא כְמוֹת שֶׁהָיְתָה.</b> וּטְעוּנָה הֶסְגֵּר שֵׁנִי, כְּמוֹ עָמַד בְּעֵינָיו:
<b>וּבִלְבַד שֶׁלֹּא תִתְמַעֵט מֵאַרְבָּעָה מַרְאוֹת.</b> שֶׁאִם נִתְמַעֲטָה מֵאַרְבָּעָה מַרְאוֹת, פּוֹטְרוֹ מִיָּד וְטָהוֹר:
<b>כָּנְסָה וּפָשְׂתָה.</b> הֵיכָא דְהִסְגִּירָהּ בְּבַהֶרֶת כַּגְּרִיס, וּבְסוֹף שָׁבוּעַ כָּנְסָה, וְאַחַר כָּךְ פָּשְׂתָה אֶת מְקוֹם הַכִּנּוּס וְלֹא יוֹתֵר. אוֹ שֶׁפָּשְׂתָה בְסוֹף שָׁבוּעַ, וְאַחַר כָּךְ כָּנְסָה אֶת מְקוֹם הַפִּשְׂיוֹן וְלֹא יוֹתֵר:
<b>רַבִּי עֲקִיבָא מְטַמֵּא.</b> שֶׁהֲרֵי פָשָׂה<i data-commentator="IkkarTosfotYomTov" data-label="טו"></i>:
<b>וַחֲכָמִים מְטַהֲרִים.</b> שֶׁאֵין זֶה פִשְׂיוֹן, אֶלָּא הֲרֵי הִיא כְּמוֹ שֶׁהָיְתָה. וְאִי קָאֵי בְּסוֹף שָׁבוּעַ רִאשׁוֹן, מַסְגִּירוֹ הֶסְגֵּר שֵׁנִי. וְאִי קָאֵי בְּסוֹף שָׁבוּעַ שֵׁנִי, פּוֹטְרוֹ וְטָהוֹר:
<h3>משנה ח</h3>
<b>וּפָשְׂתָה כַחֲצִי גְרִיס.</b> לְצַד הַמִּזְרָח:
<b>וְהָלַךְ מִן הָאוֹם כַּחֲצִי גְרִיס.</b> לְצַד הַמַּעֲרָב:
<b>תֵּרָאֶה בַתְּחִלָּה.</b> דַּחֲשִׁיב כְּנֶגַע אַחֵר, וְנֶגַע חָדָשׁ הוּא זֶה, וְיַסְגִּיר:
<b>וַחֲכָמִים מְטַהֲרִים.</b> דְּלָא חֲשִׁיב פִּשְׂיוֹן<i data-commentator="IkkarTosfotYomTov" data-label="טז"></i> אֶלָּא אִם כֵּן מוֹסִיף עַל שִׁעוּר הַנֶּגַע שֶׁהָיָה בַתְּחִלָּה, וְזֶה שֶׁאֵינוֹ עַכְשָׁיו אֶלָּא כַגְּרִיס, נֶחְשָׁב כָּרִאשׁוֹן שֶׁעָמַד בְּעֵינָיו, וְטָהוֹר<i data-commentator="IkkarTosfotYomTov" data-label="יז"></i>:
<h3>משנה ט</h3>
<b>וּפָשְׂתָה כַחֲצִי גְרִיס וָעוֹד כוּ'‏ רַבִּי עֲקִיבָא מְטַמֵּא.</b> מִשּׁוּם וְעוֹד דְּאִשְׁתַּיַּר בָּהּ מִן הַפִּשְׂיוֹן. וּבְפָשְׂתָה לְאַחַר הַפְּטוּר<i data-commentator="IkkarTosfotYomTov" data-label="יח"></i> אַיְרֵי:
<b>וַחֲכָמִים מְטַהֲרִין.</b> דְּכֵיוָן דַּאֲזַל לֵיהּ חֲצִי גְּרִיס מִן הָאוֹם, לֵיכָּא מִנֶּגַע חָדָשׁ אֶלָּא חֲצִי גְרִיס וְעוֹד:
<b>וּפָשְׂתָה כַגְּרִיס וָעוֹד.</b> לְאַחַר הַפְּטוּר, וְאַחַר כָּךְ הָלְכָה לָהּ כָּל הָאוֹם וְלֹא נִשְׁתַּיֵּר אֶלָּא הַגְּרִיס וָעוֹד הֶחָדָשׁ:
<b>רַבִּי עֲקִיבָא מְטַמֵּא.</b> דְּהָא פָשָׂה לֵיהּ מִשִּׁעוּר קַמָּא. וְרַבָּנָן סָבְרֵי, כֵּיוָן דַּאֲזַל לֵיהּ קַמָּא כֻּלֵּיהּ, וְהַאי נֶגַע דְּקָאֵי חָדָשׁ, תֵּרָאֶה בַתְּחִלָּה וְיַסְגִּיר:
<h3>משנה י</h3>
<b>בַּהֶרֶת כַּגְּרִיס וּפָשְׂתָה כַגְּרִיס.</b> בְּשֶׁפָּשְׂתָה לְאַחַר הַפְּטוּר<i data-commentator="IkkarTosfotYomTov" data-label="יט"></i> אַיְרֵי:
<b>רַבִּי עֲקִיבָא מְטַמֵּא.</b> דְּיֵשׁ כָּאן נֶגַע וְסִימַן טֻמְאָה עִמּוֹ:
<b>תֵּרָאֶה בַתְּחִלָּה.</b> וְאַף עַל גַּב דִּכְשֶׁתֵּרָאֶה בַתְּחִלָּה נַמִּי יְטַמְּאֶנָּה הַכֹּהֵן מִיָּד, דְּמִחְיָה וְשֵׂעָר לָבָן מְטַמְּאִים בַּתְּחִלָּה, מִכָּל מָקוֹם נַפְקָא מִנַּהּ דִּלְרַבָּנָן בָּעֵי אָתוֹיֵי קָרְבָּן אַכָּל חַד וְחַד<i data-commentator="IkkarTosfotYomTov" data-label="כ"></i>. וּלְרַבִּי עֲקִיבָא כְּנֶגַע רִאשׁוֹן חֲשׁוּב, וְכִי מִתַּסֵּי מֵהַאי מַיְתֵי חַד קָרְבָּן. וּבְכָל הָנָךְ דִּפְלִיגֵי רַבִּי עֲקִיבָא וַחֲכָמִים בְּמַתְנִיתִין, הֲלָכָה כַּחֲכָמִים:
<b>וְאֵין בָּהּ כְּלוּם.</b> אֵין בָּהּ שֵׂעָר לָבָן:
<b>וּבָהּ שַׂעֲרָה אַחַת וְנוֹלְדָה בַהֶרֶת כוּ'‏ הֲרֵי זוֹ לְהַסְגִּיר.</b> וְאַף עַל פִּי שֶׁקָּדַם כַּגְּרִיס בַּהֶרֶת לַשֵּׂעָר הָאַחֲרוֹן, כֵּיוָן דְּלֹא קָדְמָה אֶת הָרִאשׁוֹן, לֹא מַהֲנֵי, דְּבָעִינַן שֶׁתַּקְדִּים כַּגְּרִיס בַּהֶרֶת לִשְׁתֵּי הַשְּׂעָרוֹת<i data-commentator="IkkarTosfotYomTov" data-label="כא"></i>:
<b>בַּהֶרֶת כַּחֲצִי גְרִיס וּבָהּ שְׁתֵּי שְׂעָרוֹת כוּ'‏ הֲרֵי זוֹ לְהַסְגִּיר.</b> וְאַף עַל גַּב דַּחֲצִי גְרִיס הָרִאשׁוֹן קָדַם לִשְׁתֵּי שְׂעָרוֹת, לֹא מַהֲנֵי, עַד שֶׁיַּקְדִּים הַגְּרִיס שָׁלֵם לִשְׁתֵּי שְׂעָרוֹת<i data-commentator="IkkarTosfotYomTov" data-label="כב"></i>:
<h3>משנה יא</h3>
<b>וְנוֹלְדָה בַהֶרֶת כַּחֲצִי גְרִיס וּבָהּ שְׁתֵּי שְׂעָרוֹת הֲרֵי זוֹ לְהַחְלִיט.</b> כָּל הֵיכָא דִתְנַן וּבָהּ שְׁתֵּי שְׂעָרוֹת אוֹ וּבָהּ שַׂעֲרָה אַחַת, לָאו דַּאֲתוּ שְׂעָרוֹת וּבַהֶרֶת בַּהֲדֵי הֲדָדֵי, אֶלָּא דְּבַהֶרֶת קָדְמָה וְאַחַר כָּךְ בָּאוּ שְׂעָרוֹת:
<b>וְאִם שֵׂעָר לָבָן קוֹדֵם לְבַהֶרֶת טָהוֹר.</b> דִּכְתִיב (ויקרא יג) וְהִיא הָפְכָה שֵׂעָר לָבָן, הַבַּהֶרֶת הִיא שֶׁגָּרְמָה לַשֵּׂעָר שֶׁיֵּהָפֵךְ לְלָבָן:
<b>סָפֵק טָמֵא.</b> סָפֵק אִם שֵׂעָר לָבָן קָדַם לַבַּהֶרֶת, אוֹ בַהֶרֶת קָדְמָה לְשֵׂעָר לָבָן, טָמֵא:
<b>וְרַבִּי יְהוֹשֻׁעַ קִהָה.</b> גָּרְסִינַן. מִלְּשׁוֹן תִּקְהֶינָה שִׁנָּיו. כְּלוֹמַר, הָיוּ שִׁנָּיו קֵהוֹת מִדִּבְרֵי הָאוֹמֵר סָפֵק טָמֵא. דְּאִיהוּ סָבַר סָפֵק טָהוֹר. וְאֵין הֲלָכָה כְּרַבִּי יְהוֹשֻׁעַ:
<h2>פרק ה</h2>
<h3>משנה א</h3>
<b>כָּל סְפֵק נְגָעִים.</b> חוּץ מִזֶּה. דְּסָפֵק בַּהֶרֶת קָדְמָה סָפֵק שֵׂעָר לָבָן קָדַם:
<b>הֲרֵי הִיא כַסֶּלַע.</b> נַעֲשֵׂית רְחָבָה וּגְדוֹלָה כַסֶּלַע:
<b>סָפֵק שֶׁהִיא הִיא.</b> וּרְאוּיָה לְהַחְלִיט שֶׁהֲרֵי פָשָׂה:
<b>סָפֵק שֶׁאַחֶרֶת בָּאָה תַחְתֶּיהָ.</b> וְהָרִאשׁוֹנָה הָלְכָה וּרְאוּיָה לְהַסְגִּיר, דְּאֵין פִּשְׂיוֹן מְטַמֵּא בַתְּחִלָּה:
<b>טָמֵא.</b> וּמַחְלִיטוֹ:
<h3>משנה ב</h3>
<b>הָלַךְ שֵׂעָר לָבָן.</b> שֶׁהֻחְלַט בַּעֲבוּרוֹ:
<b>וְחָזַר שֵׂעָר לָבָן.</b> אַחֵר תַּחְתָּיו:
<b>וְכֵן בְּמִחְיָה וְכֵן בְּפִשְׂיוֹן.</b> אוֹ שֶׁלֹּא חָזַר שֵׂעָר לָבָן, אֶלָּא שֶׁנּוֹלְדָה בוֹ מִחְיָה שֶׁהִיא גַם כֵּן סִימַן טֻמְאָה, אוֹ שֶׁפָּשָׂה הַנֶּגַע:
<b>בַּתְּחִלָּה בְּסוֹף שָׁבוּעַ רִאשׁוֹן.</b> כְּלוֹמַר, בֵּין שֶׁהַהֶחְלֵט הָיָה בַתְּחִלָּה כְּשֶׁהוּבָא אֶל הַכֹּהֵן, בֵּין בְּסוֹף שָׁבוּעַ רִאשׁוֹן, בֵּין בְּסוֹף שָׁבוּעַ שֵׁנִי, בֵּין לְאַחַר הַפְּטוּר כְּגוֹן שֶׁעָמַד בְּעֵינָיו שְׁנֵי שָׁבוּעוֹת וּפְטָרוֹ וְאַחַר הַפְּטוּר בָּא שֵׂעָר לָבָן וְהֶחְלִיטוֹ, בְּכָל הָנֵי גַּוְנֵי אִם הָלַךְ לוֹ שֵׂעָר לָבָן וְחָזַר שֵׂעָר לָבָן, אוֹ מִחְיָה אוֹ פִשְׂיוֹן, הֲרֵי הִיא כְּמוֹת שֶׁהָיְתָה. כְּלוֹמַר נִשְׁאַר בְּטֻמְאָה כְּמוֹ שֶׁהָיָה, הוֹאִיל וְיֵשׁ בּוֹ סִימַן טֻמְאָה, אַף עַל פִּי שֶׁאֵין זֶה אוֹתוֹ סִימָן שֶׁהָיָה בִשְׁעַת הֶחְלֵט:
<b>וְחָזַר הַפִּשְׂיוֹן וְכֵן בְּשֵׂעָר לָבָן.</b> הָא דְלָא קָתָנֵי הָכָא וְכֵן בְּמִחְיָה, לְפִי שֶׁכְּשֶׁהָלַךְ הַפִּשְׂיוֹן וּבָאת הַמִּחְיָה, פְּעָמִים שֶׁיִּהְיֶה טָהוֹר, כְּגוֹן שֶׁהַמִּחְיָה מִעֲטָה הַנֶּגַע מִכַּגְּרִיס<i data-commentator="IkkarTosfotYomTov" data-label="ב"></i>:
<h3>משנה ג</h3>
<b>שְׂעַר פְּקֻדָּה.</b> לְשׁוֹן פִּקָּדוֹן, שֶׁהִפְקִידָה הַבַּהֶרֶת אֶת הַשֵּׂעָר בְּעוֹר הַבָּשָׂר וְהָלְכָה לָהּ:
<b>וַחֲכָמִים מְטַהֲרִים.</b> וְטַעֲמַיְהוּ, דִּכְתִיב וְהִיא הָפְכָה, שֶׁהֲפָכַתּוּ הִיא וְלֹא הֲפָכַתּוּ חֲבֶרְתָּהּ:
<b>אַף דְּבָרֶיךָ אֵין מְקֻיָּמִין.</b> דְּהַאי נַמִּי טָהוֹר. וַהֲלָכָה כַּחֲכָמִים:
<h3>משנה ד</h3>
<b>בֵּין בְּאִישׁ אֶחָד.</b> אַף עַל גַּב דְּמַה נַּפְשָׁךְ יֵשׁ בּוֹ בַהֶרֶת אַחַת שֶׁפָּשְׂתָה, אוֹתָהּ שֶׁתְּחִלָּתָהּ כַּגְּרִיס וְעַכְשָׁיו כַּסֶּלַע, וְהָיָה רָאוּי לְהַחְלִיטוֹ, אֲפִלּוּ הָכִי הוֹאִיל וְאֵינוֹ יוֹדֵעַ עַל אֵיזֶה נֶגַע מַחְלִיט, טָהוֹר מִגְּזֵרַת הַכָּתוּב דִּכְתִיב (ויקרא יג) וְאִם פָּשֹׂה תִפְשֶׂה בָּעוֹר וְטִמֵּא הַכֹּהֵן אֹתוֹ, אֶת הַנֶּגַע הַוַּדַּאי<i data-commentator="IkkarTosfotYomTov" data-label="ה"></i> הוּא מְטַמֵּא, וְאֵינוֹ מְטַמֵּא אֶת הַנֶּגַע שֶׁיֵּשׁ בּוֹ סָפֵק:
<b>בֵּין בִּשְׁנֵי אֲנָשִׁים.</b> אַף עַל פִּי שֶׁאֶחָד מֵהֶם טָעוּן הֶסְגֵּר שִׁבְעַת יָמִים שֵׁנִית בְּסוֹף שָׁבוּעַ רִאשׁוֹן, וְהָאַחֵר מֻחְלָט, הוֹאִיל וְאֵינוֹ יוֹדֵעַ אֵיזֶה לְהַסְגִּיר וְאֵיזֶה לְהַחְלִיט, שְׁנֵיהֶם טְהוֹרִים מִגְּזֵרַת הַכָּתוּב:
<b>רַבִּי עֲקִיבָא אוֹמֵר כוּ'.</b> וְאֵין הֲלָכָה כְּרַבִּי עֲקִיבָא:
<h3>משנה ה</h3>
<b>שְׁנֵיהֶם טְמֵאִין.</b> דְּבִשְׁנֵיהֶם פָּשָׂה:
<b>אַף עַל פִּי שֶׁחָזְרוּ לִהְיוֹת כַּסֶּלַע.</b> דְּהַשְׁתָּא אֶחָד מֵהֶם טָהוֹר, הוֹאִיל וְהֻזְקְקוּ לַטֻּמְאָה, שְׁנֵיהֶם טְמֵאִים. דִּכְתִיב (שם) וְטִהֲרוֹ הַכֹּהֵן, אֶת הַוַּדַּאי הוּא מְטַהֵר, וְאֵינוֹ מְטַהֵר אֶת הַסָּפֵק:
<b>עַד שֶׁיַּחְזְרוּ לִהְיוֹת כַּגְּרִיס.</b> דְּהַשְׁתָּא וַדַּאי שְׁנֵיהֶם טְהוֹרִים, שֶׁהַפִּשְׂיוֹן שֶׁבַּעֲבוּרוֹ הֻחְלַט הָלַךְ מִשְּׁנֵיהֶם:
<h2>פרק ו</h2>
<h3>משנה א</h3>
<b>גּוּפָהּ שֶׁל בַּהֶרֶת.</b> כַּגְּרִיס. חֲצִי פוֹל:
<b>הַקִּלְקִי.</b> שֵׁם מָקוֹם. וּפוֹלִין שֶׁבּוֹ גְּדוֹלִים:
<b>מְרֻבָּע.</b> וְזֶהוּ שִׁעוּר מְצֻמְצָם שֶׁבְּבַהֶרֶת. וְאִם הָיָה הַנֶּגַע עָגֹל אוֹ עַל צוּרָה אַחֶרֶת, אִם יֵשׁ בּוֹ כְדֵי שֶׁיִּכָּנֵס בְּתוֹךְ הַנֶּגַע כַּגְּרִיס הַקִּלְקִי מְרֻבָּע, טָמֵא, וְאִם לָאו, טָהוֹר:
<h3>משנה ב</h3>
<b>רָבְתָה הַבַּהֶרֶת.</b> מִבַּחוּץ:
<b>טְמֵאָה.</b> מִשּׁוּם פִּשְׂיוֹן<i data-commentator="IkkarTosfotYomTov" data-label="ד"></i>:
<b>נִתְמַעֲטָה טְהוֹרָה.</b> דְּלֵיכָּא כַגְּרִיס:
<b>רָבְתָה הַמִּחְיָה.</b> וְכָנְסָה הַבַּהֶרֶת:
<b>טְהוֹרָה.</b> דְּאֵין הַמִּחְיָה מְבֻצֶּרֶת, דְּבָעִינַן בַּהֶרֶת כָּעֲדָשָׁה מִכָּל צַד סָבִיב לַמִּחְיָה:
<h3>משנה ג</h3>
<b>רָבְתָה הַבַּהֶרֶת.</b> מִבַּחוּץ:
<b>טְמֵאָה.</b> שֶׁהֲרֵי פָשְׂתָה בָעוֹר:
<b>נִתְמַעֲטָה טְהוֹרָה.</b> וַאֲפִלּוּ הָיְתָה הַמִּחְיָה כָּעֲדָשָׁה:
<b>רָבְתָה הַמִּחְיָה.</b> וְנַעֲשֵׂית כָּעֲדָשָׁה, טְמֵאָה:
<b>נִתְמַעֲטָה.</b> שֶׁפָּשְׂתָה הַבַּהֶרֶת עָלֶיהָ:
<b>רַבִּי מֵאִיר מְטַמֵּא.</b> דַּחֲשִׁיב לֵיהּ פִּשְׂיוֹן מִבִּפְנִים כְּמוֹ מִבַּחוּץ:
<b>וַחֲכָמִים מְטַהֲרִים.</b> דְּפִשְׂיוֹן שֶׁבִּפְנִים לָא חֲשִׁיב פִּשְׂיוֹן. וַהֲלָכָה כַּחֲכָמִים:
<h3>משנה ד</h3>
<b>שֶׁלֹּא יִתְמַעֲטוּ מִכַּשִּׁעוּר.</b> בַּהֶרֶת מִכַּגְּרִיס, וּמִחְיָה מִכָּעֲדָשָׁה:
<h3>משנה ה</h3>
<b>בַּהֶרֶת כַּגְּרִיס.</b> מְרֻבָּע וּרְצוּעָה שֶׁל בָּשָׂר חַי בְּרֹחַב כָּעֲדָשָׁה מַקֶּפֶת אוֹתָהּ מִסָּבִיב, וּלְחוּץ לְאוֹתוֹ בָשָׂר חַי מַקֶּפֶת בַּהֶרֶת כַּגְּרִיס מִסָּבִיב, וַהֲרֵי יֵשׁ כָּאן שְׁתֵּי בֶהָרוֹת, אַחַת פְּנִימִית וְאַחַת חִיצוֹנָה, וּמִחְיָה מַפְסֶקֶת בֵּינֵיהֶן סָבִיב:
<b>הַפְּנִימִית לְהַסְגִּיר.</b> דְּאֵין לָהּ מִחְיָה בְּאֶמְצָעָהּ:
<b>וְהַחִיצוֹנָה לְהַחְלִיט.</b> דְּמִחְיָה הַמַּקֶּפֶת לַפְּנִימִית סִימַן טֻמְאָה לַחִיצוֹנָה, שֶׁהֲרֵי הִיא מְבֻצֶּרֶת בְּאֶמְצָעָהּ:
<b>שֶׁהַבַּהֶרֶת בְּתוֹכָהּ.</b> לְפִי שֶׁהַבַּהֶרֶת לְתוֹכָהּ אֵינָהּ חֲשׁוּבָה סִימַן טֻמְאָה לַחִיצוֹנָה, דְּבָעִינַן מְבֻצֶּרֶת, נֶגַע מִכָּאן וְנֶגַע מִכָּאן וּמִחְיָה בָאֶמְצַע, [בְּלִי הֶפְסֵק דָּבָר אַחֵר בְּתוֹךְ הַמִּחְיָה], וְהָכָא יֵשׁ כָּאן נֶגַע וּמִחְיָה וְנֶגַע וּמִחְיָה וְנֶגַע. וְאֵין הֲלָכָה כְּרַבִּי יוֹסֵי:
<b>נִתְמַעֲטָה הַמִּחְיָה.</b> שֶׁפָּשְׂתָה הַבַּהֶרֶת עָלֶיהָ:
<b>וְהָלְכָה לָהּ.</b> אוֹ שֶׁהָלְכָה לָהּ כֻּלָּהּ:
<b>אִם מִבִּפְנִים הִיא כָלְתָה.</b> שֶׁבַּהֶרֶת הַפְּנִימִית כִּסְּתָה הַמִּחְיָה:
<b>סִימַן פִּשְׂיוֹן לַפְּנִימִית.</b> וּמַחְלִיטָהּ, שֶׁהֲרֵי פָשְׂתָה מִבַּחוּץ:
<b>וְהַחִיצוֹנָה טְהוֹרָה.</b> שֶׁהָלְכָה מִחְיָתָהּ אוֹ נִתְמַעֲטָה מִכָּעֲדָשָׁה:
<b>אִם מִבַּחוּץ.</b> שֶׁהַבַּהֶרֶת הַחִיצוֹנָה כִּסְּתָה הַמִּחְיָה:
<b>הַחִיצוֹנָה טְהוֹרָה.</b> שֶׁנִּתְמַעֲטָה מִחְיָתָהּ אוֹ הָלְכָה, וּפִשְׂיוֹן לֵיכָּא, שֶׁאֵין הַנֶּגַע פּוֹשֶׂה לְתוֹכָהּ:
<b>וְהַפְּנִימִית לְהַסְגִּיר.</b> שֶׁהַנֶּגַע עָמַד בְּעֵינָיו:
<b>בֵּין כָּךְ וּבֵין כָּךְ.</b> בֵּין כָּלְתָה מִבִּפְנִים בֵּין כָּלְתָה מִבַּחוּץ:
<b>טְהוֹרָה.</b> שֶׁכְּשֵׁם שֶׁאִם פָּשְׂתָה הַחִיצוֹנָה לַמִּחְיָה שֶׁבְּתוֹכָהּ אֵינוֹ פִשְׂיוֹן, כָּךְ כְּשֶׁפָּשְׂתָה הַפְּנִימִית לַמִּחְיָה שֶׁבְּתוֹךְ הַבַּהֶרֶת הַחִיצוֹנָה אֵינוֹ פִשְׂיוֹן<i data-commentator="IkkarTosfotYomTov" data-label="י"></i>. וַהֲלָכָה כְּרַבִּי עֲקִיבָא:
<h3>משנה ו</h3>
<b>אֵימָתַי.</b> הַחִיצוֹנָה טְהוֹרָה כְּשֶׁפָּשְׂתָה הַפְּנִימִית אוֹ הַחִיצוֹנָה עַל מִחְיָה, דַּאֲמַרַן לְעֵיל שֶׁהַחִיצוֹנָה טְהוֹרָה, הָנֵי מִלֵּי בִּזְמַן שֶׁהִיא כָעֲדָשָׁה מוּבֵאת, שֶׁהַמִּחְיָה כָעֲדָשָׁה מְצֻמְצֶמֶת<i data-commentator="IkkarTosfotYomTov" data-label="יא"></i> לֹא פָחוֹת וְלֹא יוֹתֵר. אֲבָל אִם הָיְתָה הַמִּחְיָה יְתֵרָה מִכָּעֲדָשָׁה:
<b>הַמּוֹתָר סִימַן פִּשְׂיוֹן לַפְּנִימִית, וְהַחִיצוֹנָה טְמֵאָה.</b> כְּלוֹמַר, אִם פָּשְׂתָה הַפְּנִימִית עַל אוֹתוֹ מוֹתָר, שְׁתֵּיהֶן לְהַחְלִיט<i data-commentator="IkkarTosfotYomTov" data-label="יב"></i>, פְּנִימִית מִשּׁוּם פִּשְׂיוֹן וְחִיצוֹנָה מִשּׁוּם מִחְיָה. וְאִם פָּשְׂתָה הַחִיצוֹנָה עַל אוֹתוֹ מוֹתָר, מִכָּל מָקוֹם הַחִיצוֹנָה לְהַחְלִיט מִשּׁוּם מִחְיָה, וְהַפְּנִימִית לְהַסְגִּיר. וְאֵין הֲלָכָה כְּרַבִּי שִׁמְעוֹן:
<b>הָיָה בֹהַק פָּחוֹת מִכָּעֲדָשָׁה.</b> סָמוּךְ לַפְּנִימִית, וְהַחִיצוֹנָה מַקֶּפֶת לַבֹּהַק:
<b>סִימַן פִּשְׂיוֹן לַפְּנִימִית.</b> אִם פָּשְׂתָה הַפְּנִימִית וְכִסְּתָה אֶת הַבֹּהַק, הַפְּנִימִית לְהַחְלִיט, שֶׁהֲרֵי פָשְׂתָה מִבַּחוּץ. וְאִם הַחִיצוֹנָה פָשְׂתָה וְכִסְּתָה אֶת הַבֹּהַק, אֵינוֹ סִימַן פִּשְׂיוֹן לַחִיצוֹנָה, שֶׁאֵין הַנֶּגַע פּוֹשֶׂה לְתוֹכוֹ. וְהַאי דְּנָקַט בֹּהַק פָּחוֹת מִכָּעֲדָשָׁה, דְּאִם הָיָה כָעֲדָשָׁה הָיָה מְטַמֵּא מִשּׁוּם מִחְיָה<i data-commentator="IkkarTosfotYomTov" data-label="יג"></i>, דְּקַיְמָא לָן מִחְיָה מְטַמְּאָה בְּכָל הַמַּרְאוֹת. אֲבָל פָּחוֹת מִכָּעֲדָשָׁה אֵין כָּאן מִחְיָה, דְּאֵין מִחְיָה פְחוּתָה מִכָּעֲדָשָׁה:
<h3>משנה ז</h3>
<b>שֶׁאֵינָן מִטַּמְּאִין מִשּׁוּם מִחְיָה.</b> דִּכְתִיב וְרָאָהוּ הַכֹּהֵן, בָּעִינַן שֶׁיִּרְאֶה אֶת הַנֶּגַע עִם הַמִּחְיָה כֻּלּוֹ כְאֶחָד, וּכְשֶׁיֵּשׁ כַּגְּרִיס בְּרֹאשׁ הַחֹטֶם אוֹ בְרָאשֵׁי אֶצְבָּעוֹת הוּא שׁוֹפֵעַ אֵילָךְ וָאֵילָךְ וְאֵינוֹ יָכוֹל לִרְאוֹת כֻּלּוֹ כְאֶחָד:
<b>רָאשֵׁי אָזְנַיִם.</b> נֶחְשָׁבִים כְּאֶחָד. וְכֵן רָאשֵׁי דַדִּין. וְאֵין הֲלָכָה כְּרַבִּי יְהוּדָה שֶׁמָּנָה רָאשֵׁי דַדִּין שֶׁבָּאִישׁ:
<b>וְרֹאשׁ הַגְּוִיָּה.</b> הוּא גִּיד הָאַמָּה:
<b>וְיַבָּלוֹת.</b> לְשׁוֹן [אוֹ חָרוּץ אוֹ יַבֶּלֶת] (ויקרא כב). פורו"ש בְּלַעַ"ז:
<b>וְדִלְדּוּלִין.</b> בָּשָׂר שֶׁפֵּרֵשׁ וְנִדַּלְדֵּל. וְאִית דְּגָרְסֵי וְתִלְתּוּלִין, בָּשָׂר שֶׁנַּעֲשָׂה כְמוֹ תֵל גָּבוֹהַּ. וְאֵין הֲלָכָה כְּרַבִּי אֱלִיעֶזֶר:
<h3>משנה ח</h3>
<b>שֶׁאֵינָן מִטַּמְּאִין בְּבַהֶרֶת.</b> בְּאַרְבָּעָה מַרְאוֹת נְגָעִים, שְׂאֵת וְתוֹלַדְתָּהּ בַּהֶרֶת וְתוֹלַדְתָּהּ:
<b>תּוֹךְ הָעַיִן תּוֹךְ הָאֹזֶן.</b> שֶׁכָּל אֵלּוּ אֵינָן חֲשׁוּבִים כְּעוֹר בָּשָׂר, וְהַכָּתוּב אוֹמֵר (שם יג) וְהָיָה בְעוֹר בְּשָׂרוֹ:
<b>הַקְּמָטִין.</b> שֶׁבִּשְׁאָר הַגּוּף:
<b>וְהַקְּמָטִין שֶׁבַּצַּוָּאר.</b> תָּנָא סֵיפָא, לְגַלּוֹיֵי דִּקְמָטִין דְּרֵישָׁא קְמָטִין שֶׁל שְׁאָר הַגּוּף הֵן. דְּלֹא תֵימָא קְמָטִין דְּצַוָּאר דַּוְקָא דְּלֹא מִתְחֲזֵי כְאַחֲרִינֵי<i data-commentator="IkkarTosfotYomTov" data-label="טז"></i>:
<b>תַּחַת הַדַּד.</b> כְּשֶׁנִּרְאֵית כְּמֵנִיקָה אֶת בְּנָהּ, מַה שֶּׁאֵינוֹ נִרְאֶה בְאוֹתָהּ שָׁעָה אֵינוֹ מִטַּמֵּא:
<b>וּבֵית הַשֶּׁחִי.</b> כְּשֶׁנִּרְאֶה כְמוֹסֵק זֵיתִים:
<b>כַּף הָרֶגֶל.</b> מַה שֶּׁתַּחַת [הַקַּעֲרוּרִית] שֶׁל הָרֶגֶל. דְּכָל אֵלּוּ אֵינָן עוֹר בָּשָׂר הַנִּרְאֶה:
<b>וְהַצִּפֹּרֶן.</b> לָא חֲשִׁיבָא עוֹר בָּשָׂר:
<b>הָרֹאשׁ וְהַזָּקָן.</b> אֵינָן מִטַּמְּאִין בְּבַהֶרֶת, דִּכְתִיב (שם) נֶתֶק הוּא צָרַעַת הָרֹאשׁ אוֹ הַזָּקָן הוּא, אֵין לָרֹאשׁ וְלַזָּקָן טֻמְאָה אֶלָּא טֻמְאַת נְתָקִין בִּלְבַד:
<b>הַשְּׁחִין וְהַמִּכְוָה וְהַקֶּדַח הַמּוֹרְדִין.</b> שֶׁלֹּא נִתְרַפְּאוּ יָפֶה וְלֹא נִקְרַם הָעוֹר שֶׁלָּהֶם כִּקְלִפַּת הַשּׁוּם:
<b>אֵין מִטַּמְּאִין מִשּׁוּם נֶגַע.</b> דְּבִשְׁחִין כְּתִיב (שם) שְׁחִין וְנִרְפָּא, וּבְמִכְוָה נַמִּי כְתִיב (שם) וְהָיְתָה מִחְיַת הַמִּכְוָה:
<b>קֶדַח.</b> הוּא שְׁחִין שֶׁבָּא מֵחֲמַת דָּבָר אַחֵר, כְּגוֹן מֵחֲמַת מַכַּת אֶבֶן אוֹ עֵץ אוֹ גֶפֶת אוֹ סִיד, וּמִכְוָה נַמִּי שֶׁלֹּא בָאָה מֵחֲמַת הָאֵשׁ עַצְמוֹ אֶלָּא מֵחֲמַת תּוֹלְדוֹת הָאֵשׁ, כְּגוֹן רֶמֶץ חַם וְגִפְסִית חַם, כָּל אֵלּוּ קְרוּיִין קֶדַח. לְשׁוֹן כִּקְדֹחַ אֵשׁ הֲמָסִים. וְקֶדַח הַמּוֹרֵד נַמִּי שֶׁלֹּא נִתְרַפָּא וְלֹא הֶעֱלָה קְרוּם כִּקְלִפַּת הַשּׁוּם, אֵינוֹ מִטַּמֵּא מִשּׁוּם נֶגַע<i data-commentator="IkkarTosfotYomTov" data-label="יז"></i>:
<b>הַמּוֹרְדִים.</b> כָּל זְמַן שֶׁלֹּא נִתְרַפְּאוּ<i data-commentator="IkkarTosfotYomTov" data-label="יח"></i> שֶׁלֹּא הֶעֱלוּ קְרוּם, קְרוּיִין מוֹרְדִים, כְּלוֹמַר שֶׁעֲדַיִן עוֹמְדִים בְּמִרְדָּם. וְאִית דְּגָרְסֵי מוֹרְרִים בִּשְׁנֵי רֵישִׁי"ן, לְשׁוֹן רָר בְּשָׂרוֹ (שם טו):
<b>וְאֵין מִצְטָרְפִים בַּנְּגָעִים.</b> אִם הָיָה חֲצִי גְרִיס נֶגַע<i data-commentator="IkkarTosfotYomTov" data-label="יט"></i> בְּעוֹר בְּשָׂרוֹ וַחֲצִי גְרִיס בְּאֶחָד מִן הַמְּקוֹמוֹת הַלָּלוּ, אֵין מִצְטָרְפִים לְכַגְּרִיס:
<b>וְאֵין הַנֶּגַע פּוֹשֶׂה לְתוֹכָן.</b> דְּכֵיוָן דְּלֹא מִטַּמְּאוּ בָאוֹם לֹא מִטַּמְּאוּ נַמִּי בַפִּשְׂיוֹן:
<b>וְאֵינָם מִטַּמְּאִין מִשּׁוּם מִחְיָה.</b> דְּאִם פָּרַח בְּכֻלּוֹ<i data-commentator="IkkarTosfotYomTov" data-label="כ"></i> וְיֵשׁ בְּרֹאשׁוֹ אוֹ בְכַף רַגְלוֹ אוֹ בַקְּמָטִין בָּשָׂר חַי, אֵין מִטַּמְּאִין מִשּׁוּם מִחְיָה. אִי נַמִּי, אִם הָיָה אֶחָד מִן הַמְּקוֹמוֹת הַלָּלוּ מְבֻצָּר בְּתוֹךְ הַנֶּגַע, אֵינוֹ מִטַּמֵּא מִשּׁוּם מִחְיָה:
<b>וְאֵינָם מְעַכְּבִים אֶת הַהוֹפֵךְ כֻּלּוֹ לָבָן.</b> אִם פָּרְחָה הַצָּרַעַת בְּכֻלּוֹ חוּץ מֵאֶחָד מֵהַמְּקוֹמוֹת הַלָּלוּ, אֵין מְעַכְּבִין, דִּכְתִיב (ויקרא יג) וְכִסְּתָה הַצָּרַעַת אֵת כָּל עוֹר הַנֶּגַע, עוֹר הָרָאוּי לִהְיוֹת בּוֹ נֶגַע, פְּרָט לְאֵלּוּ שֶׁאֵין מִטַּמְּאִין מִשּׁוּם נֶגַע:
<b>חָזַר הָרֹאשׁ וְהַזָּקָן וְנִקְרְחוּ.</b> שֶׁנִּקְרַח הַשֵּׂעָר שֶׁהָיָה בָהֶן וְנַעֲשׂוּ כְעוֹר בָּשָׂר. וְכֵן הַשְּׁחִין וְהַמִּכְוָה וְהַקֶּדַח שֶׁנַּעֲשׂוּ צָרֶבֶת, שֶׁנִּתְרַפְּאוּ וְקָרַם עֲלֵיהֶם עוֹר כִּקְלִפַּת הַשּׁוּם:
<b>הֲרֵי אֵלּוּ מִטַּמְּאִין בַּנְּגָעִים.</b> בְּאַרְבָּעָה מַרְאוֹת. וְהוּא הַדִּין דַּהֲוָה מָצֵי לְמִתְנֵי נִתְפַּשְּׁטוּ הַקְּמָטִין נַמִּי מִטַּמְּאִין בַּנְּגָעִים:
<b>וְאֵין מִצְטָרְפִין בַּנְּגָעִים.</b> רֹאשׁ וְזָקָן אֵין מִצְטָרְפִין. וְכֵן עוֹר הַבָּשָׂר וְהַזָּקָן, אוֹ עוֹר הַבָּשָׂר וְהָרֹאשׁ, אֵין מִצְטָרְפִין. דְּאִם בָּא לוֹ חֲצִי גְרִיס נֶתֶק בָּרֹאשׁ, אִי נַמִּי חֲצִי גְרִיס נֶתֶק בַּזָּקָן, וַחֲצִי גְרִיס נֶגַע בְּעוֹר בָּשָׂר, אֵין מִצְטָרְפִין. וְכֵן חֲצִי גְרִיס שְׁחִין וַחֲצִי גְרִיס מִכְוָה, אֵין מִצְטָרְפִין לְכַגְּרִיס:
<b>וְאֵין הַנֶּגַע פּוֹשֶׂה לְתוֹכָן.</b> נֶגַע שֶׁל עוֹר בָּשָׂר אֵין פּוֹשֶׂה לֹא בְנֶתֶק הָרֹאשׁ וְלֹא בְנֶתֶק הַזָּקָן וְלֹא בִשְׁחִין וְלֹא בְמִכְוָה, דְּלָא חֲשִׁיבֵי כְעוֹר בָּשָׂר:
<b>וְאֵין מִטַּמְּאִין מִשּׁוּם מִחְיָה.</b> דִּנְתָקִים מִטַּמְּאִין בְּשֵׂעָר צָהֹב וּפִשְׂיוֹן, וּשְׁחִין וּמִכְוָה בְּשֵׂעָר לָבָן וּפִשְׂיוֹן<i data-commentator="IkkarTosfotYomTov" data-label="כא"></i>:
<b>אֲבָל מְעַכְּבִין אֶת הַהוֹפֵךְ כֻּלּוֹ לָבָן.</b> שֶׁאִם פָּרְחָה הַצָּרַעַת בְּכֻלּוֹ וְנִשְׁאַר הָרֹאשׁ אוֹ הַזָּקָן שֶׁנִּקְרְחוּ שֶׁלֹּא פָרְחָה הַצָּרַעַת בָּהֶן, אוֹ הַשְּׁחִין וְהַמִּכְוָה וְהַקֶּדַח שֶׁנַּעֲשׂוּ צָרֶבֶת, טָמֵא עַד שֶׁיִּפְרַח בְּכֻלּוֹ:
<b>הָרֹאשׁ וְהַזָּקָן שֶׁלֹּא הֶעֱלוּ שֵׂעָר.</b> כְּגוֹן קָטָן שֶׁלֹּא צָמַח זְקָנוֹ אוֹ לֹא הִשְׂעִיר רֹאשׁוֹ, נִדּוֹנִים כְּעוֹר בָּשָׂר לִטַּמֵּא בְּבַהֶרֶת. וְכֵן הַדִּלְדּוּלִין שֶׁבָּרֹאשׁ וּבַזָּקָן דְּלֵית בְּהוּ שֵׂעָר<i data-commentator="IkkarTosfotYomTov" data-label="כב"></i>, נִדּוֹנִים כְּעוֹר בָּשָׂר, וּמְעַכְּבִים אֶת הַפְּרִיחָה, וְהַנֶּגַע פּוֹשֶׂה לְתוֹכָן, וּמִצְטָרְפִין לְכַגְּרִיס:
<h2>פרק ז</h2>
<h3>משנה א</h3>
<b>אֵלּוּ בֶהָרוֹת טְהוֹרוֹת.</b> שֶׁהָיוּ בוֹ קֹדֶם מַתַּן תּוֹרָה. מִי שֶׁהָיְתָה בּוֹ צָרַעַת קֹדֶם מַתַּן תּוֹרָה, לֹא הָיָה טָמֵא מֵחֲמַת אוֹתוֹ נֶגַע לְאַחַר מַתַּן תּוֹרָה, דִּכְתִיב (ויקרא יג) אָדָם כִּי יִהְיֶה בְעוֹר בְּשָׂרוֹ, פְּרָט לָזֶה שֶׁכְּבָר הָיָה. וְכָל הָנֵי נַמִּי דַּחֲשִׁיב, מֵהָתָם נָפְקֵי, דְּבָעִינַן שֶׁיִּוָּלֵד הַנֶּגַע בְּשָׁעָה שֶׁרָאוּי לִטַּמֵּא בוֹ וְלֹא קֹדֶם, כְּמוֹ גֵּר עַד שֶׁלֹּא נִתְגַּיֵּר וְקָטָן עַד שֶׁלֹּא נוֹלַד, וְכֵן כֻּלָּם:
<b>בְּקֶמֶט וְנִתְגַּלָּה.</b> שֶׁהָיָה מִתְּחִלָּה הַנֶּגַע מֻסְתָּר בְּתוֹךְ הַקֶּמֶט וְהָיָה טָהוֹר מִפְּנֵי שֶׁהוּא בְבֵית הַסְּתָרִים, וְאַחַר כָּךְ נִתְגַּלָּה:
<b>וּבַמּוֹרְדִים.</b> כְּלוֹמַר בִּשְׁחִין וּמִכְוָה הַמּוֹרְדִים שֶׁלֹּא נִתְרַפְּאוּ וְלֹא הֶעֱלוּ קְרוּם כִּקְלִפַּת הַשּׁוּם:
<b>עַד שֶׁלֹּא הֶעֱלוּ שֵׂעָר.</b> בָּא הַנֶּגַע, דַּחֲשִׁיבֵי כְּעוֹר בָּשָׂר, הַיְנוּ תְּחִלָּתָן טֻמְאָה. וּכְשֶׁעָלוּ שְׂעָרוֹת, הָוֵי טָהֳרָה, שֶׁדִּינָן בִּנְתָקִים. וּכְשֶׁנִּקְרְחוּ, הַיְנוּ סוֹפָן טֻמְאָה. וְכֵן שְׁחִין וּמִכְוָה וְקֶדַח דְּעַד שֶׁלֹּא בָאוּ בָּא הַנֶּגַע, הַיְנוּ טֻמְאָה. וּכְשֶׁבָּא הַשְּׁחִין וְהַמִּכְוָה וְהַקֶּדַח, הַיְנוּ טָהֳרָה. דְּבָעִינַן שֶׁיַּקְדִּים הַשְּׁחִין וְהַמִּכְוָה לַשְּׂאֵת, דִּכְתִיב (ויקרא יג) וְהָיָה בִּמְקוֹם הַשְּׁחִין שְׂאֵת, שֶׁיַּקְדִּים הַשְּׁחִין לַשְּׂאֵת וְלֹא שֶׁתַּקְדִּים הַשְּׂאֵת לַשְּׁחִין. כְּשֶׁחָזְרוּ וְנַעֲשׂוּ צָרֶבֶת, הַיְנוּ טֻמְאָה<i data-commentator="IkkarTosfotYomTov" data-label="א"></i>:
<b>וְחָיוּ.</b> שֶׁנִּתְרַפְּאוּ יָפֶה:
<b>רַבִּי אֱלִיעֶזֶר בֶּן יַעֲקֹב מְטַמֵּא.</b> כֵּיוָן דְּבַתְּחִלָּה בָּא הַנֶּגַע בְּעוֹר הַבָּשָׂר וְחָזַר סוֹפוֹ לְקַדְמוּתוֹ, לֹא חָיְשִׁינַן לְהֶפְסֵק שֶׁבֵּינְתַיִם:
<b>וַחֲכָמִים מְטַהֲרִים.</b> הוֹאִיל וְהִפְסִיק הַטָּהֳרָה שֶׁבֵּינְתַיִם. וַהֲלָכָה כַּחֲכָמִים:
<h3>משנה ב</h3>
<b>נִשְׁתַּנּוּ מַרְאֵיהֶן.</b> אַבֶּהָרוֹת טְהוֹרוֹת קָאֵי. כְּגוֹן דַּהֲוָת כַּשֶּׁלֶג עַד שֶׁלֹּא נִתְגַּיֵּר, וּמִשֶּׁנִּתְגַּיֵּר נַעֲשֵׂית כְּסִיד הַהֵיכָל:
<b>כְּצֶמֶר לָבָן וְכִקְרוּם בֵּיצָה.</b> כְּלוֹמַר, תְּחִלָּה הָיְתָה כְצֶמֶר לָבָן וְעַכְשָׁיו נַעֲשֵׂית כִּקְרוּם בֵּיצָה<i data-commentator="IkkarTosfotYomTov" data-label="ב"></i>:
<b>נַעֲשֵׂית מִסְפַּחַת שְׂאֵת אוֹ מִסְפַּחַת עַזָּה.</b> כְּלוֹמַר, שֶׁהַשְּׂאֵת נַעֲשֵׂית מִסְפַּחַת, שֶׁחָזְרָה לִהְיוֹת כַּתּוֹלָדָה שֶׁלָּהּ. אוֹ שֶׁהָעַזָּה נַעֲשֵׂית כַּמִּסְפַּחַת שֶׁלָּהּ. וּפָרוֹשֵׁי קָמְפָרֵשׁ לְרֵישָׁא דְּקָתָנֵי הָיְתָה כַשֶּׁלֶג וְנַעֲשֵׂית כְּסִיד הַהֵיכָל, הַיְנוּ שֶׁנַּעֲשֵׂית עַזָּה מִסְפַּחַת. וְאוֹתָהּ שֶׁהָיְתָה כְצֶמֶר לָבָן וְנַעֲשֵׂית כִּקְרוּם בֵּיצָה, הַיְנוּ שֶׁנַּעֲשֵׂית שְׂאֵת מִסְפַּחַת:
<b>וּכְסִיד הַהֵיכָל וּכְשֶׁלֶג.</b> כְּלוֹמַר הָיְתָה כְסִיד הַהֵיכָל וְעַכְשָׁיו נַעֲשֵׂית כַּשֶּׁלֶג:
<b>רַבִּי עֲקִיבָא אוֹמֵר כוּ'.</b> וַהֲלָכָה כְּרַבִּי עֲקִיבָא:
<h3>משנה ג</h3>
<b>בַּהֶרֶת.</b> מֵהַשְׁתָּא אַיְרֵי בְּבֶהָרוֹת טְמֵאוֹת:
<b>וְאֵין בָּהּ כְּלוּם.</b> לֹא מִחְיָה וְלֹא שֵׂעָר לָבָן:
<b>בַּתְּחִלָּה.</b> כְּשֶׁהוּבָא אֶל הַכֹּהֵן. וְכֵן בְּסוֹף שָׁבוּעַ רִאשׁוֹן אִם לֹא נוֹלַד בָּהּ כְּלוּם, יַסְגִּיר:
<b>בְּסוֹף שָׁבוּעַ שֵׁנִי.</b> אִם לֹא נוֹלַד בָּהּ כְּלוּם, פָּטוּר. וְכֵן לְאַחַר הַפְּטוּר, אִם לֹא נוֹלַד בָּהּ כְּלוּם, עוֹמֵד בִּפְטוּר זֶה כָּל יָמָיו וְשׁוּב אֵינוֹ מַסְגִּירוֹ:
<b>עוֹדֵהוּ מַסְגִּירוֹ.</b> שֶׁהָיָה רוֹצֶה לְהַסְגִּירוֹ, בֵּין בַּתְּחִלָּה כְּשֶׁהוּבָא אֶל הַכֹּהֵן, בֵּין בְּסוֹף שָׁבוּעַ רִאשׁוֹן, וְלֹא הִסְפִּיק לְהַסְגִּירוֹ עַד שֶׁנּוֹלְדוּ סִימָנֵי טֻמְאָה, כְּגוֹן בַּתְּחִלָּה בְּשֵׂעָר לָבָן וּמִחְיָה, וּבְסוֹף שָׁבוּעַ רִאשׁוֹן בְּשֵׂעָר לָבָן וּמִחְיָה וּפִשְׂיוֹן, יַחְלִיט. אֲבָל מִשֶּׁהִסְגִּירוֹ, הָא תְנַן לְעֵיל בְּרֵישׁ פֶּרֶק ג', אֵין מַחְלִיטִין אֶת הַמֻּסְגָּר:
<b>וּפוֹטֵר.</b> כְּלוֹמַר אוֹ פוֹטְרוֹ, כְּגוֹן בְּסוֹף שָׁבוּעַ שֵׁנִי. וַאֲפִלּוּ לְאַחַר הַפְּטוּר אִם נוֹלְדוּ סִימָנֵי טֻמְאָה, יַחְלִיט:
<b>עוֹדֵהוּ מַחְלִיטוֹ.</b> שֶׁהָיָה [בָא] לְהַחְלִיט וְלֹא הִסְפִּיק עַד שֶׁהָלְכוּ סִימָנֵי טֻמְאָה:
<b>בַּתְּחִלָּה.</b> כְּשֶׁהוּבָא אֶל הַכֹּהֵן, אוֹ בְּסוֹף שָׁבוּעַ רִאשׁוֹן: <b>יַסְגִּיר.</b> אֲבָל אִם מִשֶּׁהֶחְלִיטוֹ הָלְכוּ לָהֶן, כְּגוֹן שֶׁהֶחְלִיטוֹ בְשֵׂעָר לָבָן וְהָלַךְ לוֹ שֵׂעָר לָבָן וּבַהֶרֶת קַיֶּמֶת, אֵין מַסְגִּירוֹ עָלֶיהָ, אֶלָּא פוֹטְרוֹ וְטָהוֹר:
<h3>משנה ד</h3>
<b>הַתּוֹלֵשׁ סִימָנֵי טֻמְאָה.</b> כְּגוֹן שֵׂעָר לָבָן בְּעוֹר בָּשָׂר, וְשֵׂעָר צָהֹב בִּנְתָקִים:
<b>וְהַכּוֹוֶה אֶת הַמִּחְיָה.</b> דְּמִשֶּׁנִּכְוֵית אֵינָהּ סִימַן טֻמְאָה:
<b>עוֹבֵר בְּלֹא תַעֲשֶׂה.</b> דְּהִשָּׁמֶר בְּנֶגַע הַצָּרַעַת. וְכָל מָקוֹם שֶׁנֶּאֱמָר הִשָּׁמֶר, פֶּן, וְאַל, אֵינוֹ אֶלָּא לֹא תַעֲשֶׂה:
<b>וּלְטָהֳרָה.</b> כְּלוֹמַר וּלְעִנְיַן טָהֳרָה מַה דִּינוֹ:
<b>עַד שֶׁלֹּא בָא אֵצֶל כֹּהֵן.</b> אִם תְּלָשָׁן, טָהוֹר. וְאִם תְּלָשָׁן לְאַחַר חִלּוּטוֹ, טָמֵא:
<b>הוֹלְכִים לְגַדְוָד</b> גָּרְסִינַן, וְהוּא שֵׁם מָקוֹם:
<b>בְּתוֹךְ הֶסְגֵּרוֹ מַהוּ.</b> אִם תָּלַשׁ סִימָנֵי טֻמְאָה בְּתוֹךְ שָׁבוּעַ שֶׁל הֶסְגֵּר רִאשׁוֹן אוֹ שֶׁל הֶסְגֵּר שֵׁנִי, מַהוּ:
<b>הִתְחַלְתִּי מֵבִיא לָהֶם רְאָיוֹת.</b> בַּתּוֹסֶפְתָּא מַיְתֵי דְּכָךְ הָיְתָה רְאָיָתוֹ, מִפְּנֵי מָה עַד שֶׁלֹּא בָא אֵצֶל כֹּהֵן, טָהוֹר, לֹא מִפְּנֵי שֶׁלֹּא רָאָה הַכֹּהֵן סִימָנֵי הַטֻּמְאָה שֶׁבּוֹ, הַתּוֹלֵשׁ סִימָנֵי הַטֻּמְאָה תוֹךְ הֶסְגֵּר נַמִּי דִין הוּא שֶׁיְּהֵא טָהוֹר, שֶׁלֹּא רָאָה הַכֹּהֵן סִימָנֵי טֻמְאָה שֶׁבּוֹ. הִלְכָּךְ, אֶחָד עוֹמֵד בִּפְנֵי הַכֹּהֵן, כְּלוֹמַר אֶחָד אוֹתוֹ הָעוֹמֵד בִּפְנֵי הַכֹּהֵן וּמִהֵר לִתְלֹשׁ סִימָנֵי טֻמְאָה קֹדֶם שֶׁיֹּאמַר<i data-commentator="IkkarTosfotYomTov" data-label="ו"></i> לוֹ הַכֹּהֵן טָמֵא אַתָּה, וְאֶחָד אוֹתוֹ שֶׁתְּלָשָׁן תּוֹךְ יְמֵי הֶסְגֵּרוֹ, בֵּין זֶה וּבֵין זֶה טְהוֹרִין. וְכֵן הֲלָכָה:
<b>מֵאֵימָתַי הִיא טָהֳרָתוֹ.</b> שֶׁל אוֹתוֹ שֶׁתָּלַשׁ סִימָנֵי טֻמְאָה לְאַחַר חִלּוּטוֹ:
<b>כְּשֶׁיִּוָּלֶד לוֹ נֶגַע אַחֵר וְיִטְהַר מִמֶּנּוּ.</b> דְּכֵיוָן דְּנִתְרַפָּא מִן הַשְּׁנִיָּה, אִגַּלַּאי מִלְּתָא דְּחָס רַחֲמָנָא עֲלֵיהּ, וְאִי נַמִּי הֲוָת קַיְמָא קַמַּיְתָא הֲוָה מִתַּסֵּי מִנַּהּ כְּמוֹ מִזּוֹ:
<b>עַד שֶׁתִּפְרַח בְּכֻלּוֹ.</b> נֶגַע הָאַחֲרוֹן, דְּלֵיכָּא לְמֵיחַשׁ לְמִידִי. דְּהָא אִי הֲוָה בֵיהּ נַמִּי קַמָּא, הַשְׁתָּא מִיהָא הָוֵי טָהוֹר:
<b>אוֹ עַד שֶׁתִּתְמַעֵט בַּהַרְתּוֹ מִכַּגְּרִיס.</b> דַּאֲפִלּוּ לֹא נִתְלַשׁ הַשֵּׂעָר וְלֹא נִכְוֵית הַמִּחְיָה, הָיָה נִטְהָר, מִכֵּיוָן דְּנִתְמַעֲטָה הַבַּהֶרֶת מִכַּגְּרִיס. וּמִיהוּ עַד שֶׁתִּפְרַח בְּכֻלּוֹ לֹא קָאֵי אֶלָּא אַתּוֹלֵשׁ סִימָנֵי טֻמְאָה, אֲבָל כּוֹוֶה אֶת הַמִּחְיָה אֵינוֹ נִטְהָר בִּפְרִיחָה, שֶׁאִלּוּ הָיְתָה הַמִּחְיָה קַיֶּמֶת לֹא הָיָה טָהוֹר בִּפְרִיחָה. וַהֲלָכָה כַּחֲכָמִים:
<h3>משנה ה</h3>
<b>וְנִקְצְצָה טְהוֹרָה.</b> דִּכְתִיב (ויקרא יג) כָּל יְמֵי אֲשֶׁר הַנֶּגַע בּוֹ יִטְמָא, וְלֹא יָמִים שֶׁהָיְתָה בוֹ בַהֶרֶת וְנִקְצְצָה:
<b>קְצָצָהּ מִתְכַּוֵּן.</b> בַּתּוֹסֶפְתָּא מוּכָח דְּהֵיכָא דְקָצַץ כָּל הַבַּהֶרֶת וְקָצַץ מִן הַבָּשָׂר אֲשֶׁר סְבִיבוֹתֶיהָ עִמָּהּ, כֻּלֵּי עָלְמָא לֹא פְלִיגֵי דְּאֵין לוֹ טָהֳרָה עוֹלָמִית, דִּקְנָסוּהוּ רַבָּנָן מֵאַחַר שֶׁנִּתְכַּוֵּן לְשָׁרֵשׁ אַחֲרֶיהָ. וְהֵיכָא דִקְצָצָהּ וְשִׁיֵּר מִמֶּנָּה כָל שֶׁהוּא, כֻּלֵּי עָלְמָא לֹא פְלִיגֵי דְּיֵשׁ לוֹ טָהֳרָה בִּפְרִיחָה, כֵּיוָן דְּשִׁיֵּר מִמֶּנָּה לֹא קְנָסוּהוּ כֻלֵּי הַאי. כִּי פְלִיגֵי, כְּשֶׁקְּצָצָהּ מְצֻמְצֶמֶת הַבַּהֶרֶת כְּמוֹ שֶׁהִיא לֹא פָחוֹת וְלֹא יוֹתֵר:
<b>רַבִּי אֱלִיעֶזֶר אוֹמֵר לִכְשֶׁיִּוָּלֶד לוֹ נֶגַע אַחֵר וְיִטְהַר מִמֶּנּוּ וַחֲכָמִים אוֹמְרִים עַד שֶׁתִּפְרַח בְּכֻלּוֹ.</b> וַהֲלָכָה כַּחֲכָמִים. הָכָא לֹא גָרְסִינַן בְּמִלְּתַיְהוּ דַחֲכָמִים אוֹ עַד שֶׁתִּתְמַעֵט בַּהֶרֶת מִכַּגְּרִיס, דְּדַוְקָא גַבֵּי תוֹלֵשׁ סִימָנֵי טֻמְאָה דְרֵישָׁא וְנִשְׁאֲרָה הַבַּהֶרֶת, הָתָם שַׁיָּךְ לְמִתְנֵי עַד שֶׁתִּתְמַעֵט מִכַּגְּרִיס, אֲבָל הָכָא הֲרֵי נִקְצְצָה כָל הַבַּהֶרֶת:
<b>וְאִם הָיְתָה בְרֹאשׁ הָעָרְלָה יִמֹּל.</b> לָאו בְּמִילָה בִזְמַנָּהּ אַיְרֵי, דְּהָא מִלְּתָא דִפְשִׁיטָא הִיא, הַשְׁתָּא שַׁבָּת דְּאִסּוּר סְקִילָה דָּחְיָא, צָרַעַת דְּאִסּוּר לָאו גְּרֵידָא לֹא כָל שֶׁכֵּן, אֶלָּא אֲפִלּוּ מִילָה שֶׁלֹּא בִזְמַנָּהּ שֶׁאֵינָהּ דּוֹחָה אֶת הַשַּׁבָּת, דּוֹחָה אֶת הַצָּרַעַת, דְּאָתֵי עֲשֵׂה דְמִילָה וְדָחֵי אֶת לֹא תַעֲשֶׂה דְצָרַעַת, דְּהָכִי קַיְמָא לָן בְּכָל הַתּוֹרָה כֻלָּהּ, כָּל מָקוֹם שֶׁאַתָּה מוֹצֵא עֲשֵׂה וְלֹא תַעֲשֶׂה, אִם אַתָּה יָכוֹל לְקַיֵּם אֶת שְׁנֵיהֶם, מוּטָב. וְאִם לָאו, יָבֹא עֲשֵׂה וְיִדְחֶה אֶת לֹא תַעֲשֶׂה:
<h2>פרק ח</h2>
<h3>משנה א</h3>
<b>הַפּוֹרֵחַ מִן הַטָּמֵא טָהוֹר.</b> טָמֵא שֶׁנֶּחְלַט בְּאֶחָד מִן הַנְּגָעִים, וְאַחַר כָּךְ פָּרְחָה בְכֻלּוֹ, טָהוֹר:
<b>חָזְרוּ בוֹ רָאשֵׁי אֵבָרִים.</b> אִם לְאַחַר הַפְּרִיחָה חָזְרוּ וְנִתְגַּלּוּ אֲפִלּוּ רָאשֵׁי אֵבָרִים בִּלְבַד:
<b>טָמֵא.</b> דִּכְתִיב (ויקרא יג) וּבְיוֹם הֵרָאוֹת בּוֹ בָּשָׂר חַי יִטְמָא<i data-commentator="IkkarTosfotYomTov" data-label="ב"></i>. וְהוּא שֶׁיֵּרָאוּ כָעֲדָשָׁה:
<b>עַד שֶׁתִּתְמַעֵט בַּהַרְתּוֹ מִכַּגְּרִיס.</b> שֶׁיֵּלֵךְ כָּל הַנֶּגַע וְלֹא יִשְׁתַּיֵּר בּוֹ כַגְּרִיס:
<b>מִטָּהוֹר טָמֵא.</b> טָהוֹר שֶׁפָּרְחָה צָרַעַת בְּכֻלּוֹ, כְּגוֹן שֶׁהֶחְלִיטוֹ בְשֵׂעָר לָבָן אוֹ בְמִחְיָה וְנָשַׁר שֵׂעָר לָבָן אוֹ נִתְכַּסֵּית הַמִּחְיָה<i data-commentator="IkkarTosfotYomTov" data-label="ד"></i>, וּפְטָרוֹ, אִי נַמִּי הִסְגִּירוֹ בְּבַהֶרֶת כַּגְּרִיס וְעָמַד בְּעֵינָיו שְׁנֵי שָׁבוּעוֹת וּפְטָרוֹ, בְּכָל הָנֵי אִם אַחַר פְּטוּרוֹ פָּרְחָה בְכֻלּוֹ, טָמֵא:
<b>עַד שֶׁתַּחֲזֹר לִכְמוֹת שֶׁהָיְתָה.</b> דְּאִם נִשְׁתַּיֵּר מִן הַפְּרִיחָה כָּל שֶׁהוּא סָמוּךְ לָאוֹם, טָמֵא מִשּׁוּם פִּשְׂיוֹן. וְהָא דִתְנַן בְּסָמוּךְ שֶׁאִם הָלְכָה מִחְיָה וְאַחַר כָּךְ פָּרְחָה בְכֻלּוֹ, טָהוֹר, וּתְנַן נַמִּי בַּהֶרֶת וּבָהּ שֵׂעָר לָבָן פָּרְחָה בְכֻלּוֹ אַף עַל פִּי שֶׁהַשֵּׂעָר לָבָן בִּמְקוֹמוֹ, טָהוֹר, וּמַשְׁמַע וְכָל שֶׁכֵּן אִם אֵינוֹ בִמְקוֹמוֹ שֶׁהוּא טָהוֹר, הָתָם מַיְרֵי שֶׁלֹּא פְטָרוֹ הַכֹּהֵן עֲדַיִן כְּשֶׁפָּרְחָה בְכֻלּוֹ, וְהָכָא מַיְרֵי כְּשֶׁפְּטָרוֹ וְאַחַר כָּךְ פָּרְחָה בְכֻלּוֹ:
<h3>משנה ב</h3>
<b>וְאַחַר כָּךְ הָלְכָה לָהּ הַמִּחְיָה.</b> שֶׁפָּשָׂה הַנֶּגַע עָלֶיהָ. אֲבָל בִּשְׁעַת הַפְּרִיחָה לֹא הָלְכָה לָהּ מִחְיָה עַד אַחַר כָּךְ. [אֲבָל לֹא נִתְכַּסֵּית הַמִּחְיָה], אֵין הַפְּרִיחָה מְטַהַרְתּוֹ:
<h3>משנה ג</h3>
<b>בַּהֶרֶת.</b> כַּגְּרִיס:
<b>וּבָהּ שֵׂעָר לָבָן.</b> הָא קָא מַשְׁמַע לָן דִּפְרִיחָה מְטַהֶרֶת אַחַר כָּל סִימָנֵי טֻמְאָה<i data-commentator="IkkarTosfotYomTov" data-label="ח"></i>:
<b>פָּרְחָה בְמִקְצָתוֹ, טָמֵא.</b> אִצְטְרִיךְ לְאַשְׁמְעִינַן אֲפִלּוּ פָרְחָה בְרֻבּוֹ, דְּלֹא אָמְרִינַן רֻבּוֹ כְּכֻלּוֹ. אִי נַמִּי אַשְׁמְעִינַן דִּבְסוֹף שָׁבוּעַ רִאשׁוֹן אוֹ בְּסוֹף שָׁבוּעַ שֵׁנִי טָמֵא בִּפְרִיחַת מִקְצָתוֹ אֲפִלּוּ בְכָל שֶׁהוּא מִשּׁוּם פִּשְׂיוֹן:
<h3>משנה ד</h3>
<b>שֶׁבִּפְרִיחָתָן טִהֲרוּ טָמֵא.</b> שֶׁעַל יְדֵי פְרִיחָתָן טִהֲרוּ אֶת הַטָּמֵא. כְּשֶׁחָזְרוּ וְנִתְגַּלּוּ אַחֲרֵי כֵן, חוֹזֵר לְטֻמְאָתוֹ:
<b>שֶׁבַּחֲזִירָתָם טִמְּאוּ טָהוֹר.</b> שֶׁעַל יְדֵי חֲזָרָתָן שֶׁחָזְרוּ וְנִתְגַּלּוּ טִמְּאוּ אֶת הַטָּהוֹר, אִם חָזְרוּ וְנִתְכַּסּוּ, שֶׁפָּשָׂה עֲלֵיהֶם הַנֶּגַע, טָהוֹר. וְאִם חָזְרוּ וְנִתְגַּלּוּ אַחַר כָּךְ, טָמֵא. וְאִצְטְרִיךְ לְאַשְׁמְעִינַן דַּאֲפִלּוּ זִמְנֵי טוּבָא, כִּדְקָתָנֵי וַאֲפִלּוּ מֵאָה פְעָמִים:
<h3>משנה ה</h3>
<b>כֹּל הָרָאוּי לִטַּמֵּא בְנֶגַע הַבַּהֶרֶת.</b> כְּגוֹן עוֹר בָּשָׂר:
<b>מְעַכֵּב אֶת הַפְּרִיחָה.</b> אִם נִשְׁתַּיֵּר מִמֶּנּוּ כָל שֶׁהוּא שֶׁלֹּא פָרְחָה בוֹ, מְעַכֵּב אֶת טָהֳרָתוֹ:
<b>וְכֹל שֶׁאֵינוֹ רָאוּי לִטַּמֵּא בְנֶגַע הַבַּהֶרֶת.</b> כְּגוֹן רֹאשׁ וְזָקָן וְכָל הָנֵי דַחֲשִׁיב בַּהֲדַיְהוּ:
<b>אֵין מְעַכְּבִין אֶת הַפְּרִיחָה.</b> דְּאַף עַל פִּי שֶׁלֹּא פָרַח הַנֶּגַע עֲלֵיהֶם, כֵּיוָן דְּפָרַח בִּשְׁאָר הַגּוּף, טָהוֹר. וְרָאשֵׁי אֵבָרִים לֹא קָא חֲשִׁיב, דְּהַנְהוּ מְעַכְּבִין אֶת הַפְּרִיחָה, דִּרְאוּיִין לִטַּמֵּא בְנֶגַע הַבַּהֶרֶת נִינְהוּ, שֶׁהֲרֵי הַנֶּגַע פּוֹשֶׂה בָּהֶן:
<b>וְנַעֲשׂוּ צָרֶבֶת טְהוֹרִים.</b> אַף עַל גַּב דְּעַכְשָׁיו שֶׁנִּקְרְחוּ הָרֹאשׁ וְהַזָּקָן רְאוּיִים לִטַּמֵּא בְּנֶגַע הַבַּהֶרֶת, וְכֵן שְׁחִין וּמִכְוָה וְקֶדַח הַמּוֹרְדִים שֶׁנַּעֲשׂוּ צָרֶבֶת, הֲרֵי הֵן כְּעוֹר בָּשָׂר, כֵּיוָן דְּבִשְׁעַת הַפְּרִיחָה לֹא הָיוּ רְאוּיִין, לֹא מְעַכְּבִים וְטָהוֹר:
<b>אַף עַל פִּי שֶׁנַּעֲשָׂה מְקוֹם הַמִּחְיָה בַּהֶרֶת טָמֵא.</b> דִּפְרִיחָה קַמַּיְתָא לָאו פְּרִיחָה הִיא, כֵּיוָן דְּאִשְׁתַּיֵּר מֵעוֹר הַבָּשָׂר חֲצִי עֲדָשָׁה סָמוּךְ לָרֹאשׁ, וּפְרִיחָה דְהַשְׁתָּא שֶׁנִּתְכַּסֵּית הַמִּחְיָה שֶׁל חֲצִי עֲדָשָׁה נַמִּי לָא חֲשִׁיבָא פְרִיחָה, כֵּיוָן דִּכְבָר נִקְרְחוּ וְנַעֲשׂוּ צָרֶבֶת וַהֲרֵי הֵן כְּעוֹר בָּשָׂר, וְלֹא מַהֲנֵי עַד דְּפָרַח נַמִּי עֲלַיְהוּ:
<h3>משנה ו</h3>
<b>אַחַת טְמֵאָה.</b> מֻחְלֶטֶת:
<b>וְאַחַת טְהוֹרָה.</b> לְאַחַר הַפְּטוּר. שֶׁעָמַד בְּעֵינָיו בְּסוֹף שָׁבוּעַ שֵׁנִי:
<b>וּפָרְחָה מִזּוֹ לָזוֹ.</b> בֵּין מִטְּהוֹרָה לַטְּמֵאָה בֵּין מִטְּמֵאָה לַטְּהוֹרָה:
<b>וְאַחַר כָּךְ פָּרְחָה בְכֻלּוֹ טָהוֹר.</b> מִשּׁוּם דִּטְהוֹרָה נַעֲשֵׂית טְמֵאָה<i data-commentator="IkkarTosfotYomTov" data-label="יג"></i> כְּשֶׁפָּרַח מִמֶּנָּה לַטְּמֵאָה, דַּהֲרֵי פָשְׂתָה, וְכִי פָרַח אַחַר כָּךְ בְּכֻלּוֹ, הָוֵי פוֹרֵחַ מִן (הטמאה לטהור) [הַטָּמֵא, וְטָהוֹר]:
<b>בִּשְׂפָתוֹ הָעֶלְיוֹנָה.</b> חֲצִי גְרִיס בַּהֶרֶת. וּבִשְׂפָתוֹ הַתַּחְתּוֹנָה חֲצִי גְרִיס, וּכְשֶׁסּוֹגֵר פִּיו נִרְאֵית כַּגְּרִיס בְּמָקוֹם אֶחָד<i data-commentator="IkkarTosfotYomTov" data-label="יד"></i>. וְכֵן בִּשְׁתֵּי אֶצְבָּעוֹת וּבִשְׁנֵי רִיסֵי עֵינָיו, כְּשֶׁמְּדַבְּקָן נִרְאֵית כַּגְּרִיס שָׁלֵם:
<b>אֲבָל לֹא בַבֹּהַק.</b> מַרְאֵה לַבְנוּנִית לְמַטָּה מֵאַרְבָּעָה מַרְאוֹת, וּמְעַכֵּב אֶת הַפְּרִיחָה:
<b>חָזְרוּ בוֹ רָאשֵׁי אֵבָרִים.</b> שֶׁנִּתְגַּלּוּ מִן הַנֶּגַע וְנַעֲשָׂה בֹהַק:
<b>טָהוֹר.</b> וְהוּא הַדִּין בִּשְׁאָר הַגּוּף. דְּאַף עַל גַּב דְּבֹהַק מְעַכֵּב אֶת הַפְּרִיחָה בַתְּחִלָּה, אֵינוֹ מְעַכֵּב בַּסּוֹף<i data-commentator="IkkarTosfotYomTov" data-label="טו"></i>. וְאַגַּב סֵיפָא דְּבָעֵי לְמִתְנֵי רָאשֵׁי אֵבָרִים, תָּנָא הָכָא רָאשֵׁי אֵבָרִים. וּבַסֵּיפָא נָקַט רָאשֵׁי אֵבָרִים, לְהוֹדִיעֲךָ כֹּחוֹ דְרַבִּי מֵאִיר דַּאֲפִלּוּ בְרָאשֵׁי אֵבָרִים שֶׁנִּתְגַּלּוּ פָחוֹת מִכָּעֲדָשָׁה וְנַעֲשׂוּ בֹהַק מְטַמֵּא רַבִּי מֵאִיר, וְכָל שֶׁכֵּן בִּשְׁאָר הַגּוּף. וְהַךְ רֵישָׁא דְּחָזְרוּ בוֹ רָאשֵׁי אֵבָרִים כְּמִין בֹּהַק טָהוֹר, כְּרַבָּנָן אָתְיָא וְלֹא כְּרַבִּי מֵאִיר. וְרַבָּנָן דִּמְטַהֲרֵי, לָאו דַּוְקָא פָחוֹת מִכָּעֲדָשָׁה, דַּאֲפִלּוּ טוּבָא<i data-commentator="IkkarTosfotYomTov" data-label="טז"></i> נַמִּי טָהוֹר, דְּבֹהַק בַּסּוֹף אֵינוֹ מְעַכֵּב. וַהֲלָכָה כַּחֲכָמִים:
<h3>משנה ז</h3>
<b>הַבָּא כֻלּוֹ לָבָן.</b> מִתְּחִלָּה בָּא כֻלּוֹ מְכֻסֶּה בַנֶּגַע:
<b>יַסְגִּיר.</b> כְּדִין בַּהֶרֶת כַּגְּרִיס. שֶׁמָּא יִוָּלֵד לוֹ שֵׂעָר לָבָן אוֹ מִחְיָה. דְּאֵין פְּרִיחָה מְטַהֶרֶת בַּתְּחִלָּה:
<b>נוֹלַד לוֹ שֵׂעָר לָבָן.</b> בְּסוֹף שָׁבוּעַ רִאשׁוֹן אוֹ בְּסוֹף שָׁבוּעַ שֵׁנִי, יַחְלִיט. וְאִם לֹא בָאוּ סִימָנֵי<i data-commentator="IkkarTosfotYomTov" data-label="יח"></i> טֻמְאָה, יִפְטֹר:
<b>הִשְׁחִירוּ שְׁתֵּיהֶן.</b> כָּל הָנֵי דַחֲשִׁיב, סִימָנֵי טָהֳרָה נִינְהוּ, וּמְפֹרָשִׁים הֵם לְעֵיל בְּסוֹף פֶּרֶק קַמָּא:
<b>נוֹלַד לוֹ מִחְיָה אוֹ שֵׂעָר לָבָן.</b> אִם לְאַחַר שֶׁבָּאוּ סִימָנֵי טָהֳרָה הַלָּלוּ נוֹלַד לוֹ מִחְיָה אוֹ שֵׂעָר לָבָן, טָמֵא. וְאִם לָאו, טָהוֹר:
<b>וְכֻלָּן שֶׁחָזְרוּ בָהֶם רָאשֵׁי אֵבָרִים.</b> הַבָּא כֻלּוֹ לָבָן בַּתְּחִלָּה, בֵּין שֶׁהֻזְקַק לְהַסְגִּיר בֵּין לְהַחְלִיט בֵּין לִפְטֹר, אִם חָזְרוּ וְנִתְגַּלּוּ רָאשֵׁי אֵבָרִים שֶׁלָּהֶן, הֲרֵי הֵן כְּמוֹ שֶׁהָיוּ וּטְהוֹרִים, דְּלָא חֲשִׁיבֵי מִחְיָה. כֵּיצַד, הַבָּא כֻלּוֹ לָבָן בַּתְּחִלָּה וְהֻסְגַּר שְׁנֵי שָׁבוּעוֹת וְלֹא נוֹלְדוּ בוֹ סִימָנֵי טֻמְאָה, וּפְטָרוֹ, וְאַחַר כָּךְ נִתְגַּלּוּ בוֹ רָאשֵׁי אֵבָרִים, הַיְנוּ חָזְרוּ בוֹ רָאשֵׁי אֵבָרִים מִתּוֹךְ הַפְּטוּר, וְטָהוֹר. וְאִם הֶחְלִיטוֹ בְשֵׂעָר לָבָן וְהִשְׁחִירוּ הַשְּׂעָרוֹת וְאַחַר כָּךְ נִתְגַּלּוּ רָאשֵׁי אֵבָרִים, הַיְנוּ חָזְרוּ בוֹ רָאשֵׁי אֵבָרִים מִתּוֹךְ הֶחְלֵט, וְטָהוֹר. וְאִם בְּסוֹף שָׁבוּעַ רִאשׁוֹן אוֹ בְּסוֹף שָׁבוּעַ שֵׁנִי נִתְגַּלּוּ רָאשֵׁי אֵבָרִים, הַיְנוּ חָזְרוּ בּוֹ רָאשֵׁי אֵבָרִים מִתּוֹךְ הֶסְגֵּר, וְטָהוֹר. כָּךְ נִרְאֵית פֵּרוּשׁ מִשְׁנָה זוֹ מִתּוֹךְ תּוֹרַת כֹּהֲנִים<i data-commentator="IkkarTosfotYomTov" data-label="יט"></i>. אֲבָל רַמְבַּ"ם לֹא פֵרְשָׁהּ כֵּן:
<b>פָּרְחָה בְמִקְצָתוֹ.</b> בְּמִקְצָת רָאשֵׁי אֵבָרִים שֶׁנִּתְגַּלּוּ:
<b>טָמֵא.</b> שֶׁהֲרֵי פָשָׂה הַנֶּגַע:
<b>פָּרְחָה בְכֻלּוֹ.</b> אַחַר שֶׁפָּרְחָה בְמִקְצָתוֹ:
<b>טָהוֹר.</b> דַּהֲוֵי לֵיהּ פּוֹרֵחַ מִן הַטָּמֵא. אֲבָל אִם מִתְּחִלָּה לְאַחַר שֶׁנִּתְגַּלּוּ רָאשֵׁי אֵבָרִים פָּרְחָה בְכֻלּוֹ בְּבַת אַחַת, טָמֵא מִשּׁוּם פִּשְׂיוֹן. וְהָא דְתָנָא רֵישָׁא פָּרְחָה בְמִקְצָתוֹ טָמֵא, הוּא הַדִּין פָּרְחָה בְכֻלּוֹ נַמִּי טָמֵא, וְלֹא נָקַט פָּרְחָה בְמִקְצָתוֹ אֶלָּא מִשּׁוּם דְּבָעֵי לְמִתְנֵי בָתְרַהּ פָּרְחָה בְכֻלּוֹ טָהוֹר, דְּהַיְנוּ לְאַחַר שֶׁפָּרְחָה בְמִקְצָתוֹ:
<h3>משנה ח</h3>
<b>מִתּוֹךְ הַטָּהֳרָה טָמֵא.</b> כְּגוֹן הַבָּא כֻלּוֹ לָבָן בַּתְּחִלָּה, וּלְאַחַר הֶסְגֵּר אוֹ הֶחְלֵט נִטְהַר, דְּאִם חָזְרוּ בוֹ רָאשֵׁי אֵבָרִים וְנִתְגַּלּוּ, טָהוֹר, כִּדְפָרֵישְׁנָא לְעֵיל. וְאִם מִתּוֹךְ טָהֳרָה זוֹ חָזְרוּ וְנִתְכַּסּוּ בְּבַת אַחַת, טָמֵא מִשּׁוּם פִּשְׂיוֹן, וְהַיְנוּ דְקָאָמַר אִם פָּרְחָה כֻלּוֹ כְּאַחַת מִתּוֹךְ טָהֳרָה, טָמֵא, כִּדְפָרֵישְׁנָא בְמַתְנִיתִין דִּלְעֵיל דְּאִם פָּרְחָה כֻלּוֹ בְּבַת אַחַת נַמִּי טָמֵא כְּמוֹ פָּרְחָה בְמִקְצָתוֹ:
<b>פָּטוּר מִן הַפְּרִיעָה וּמִן הַפְּרִימָה.</b> כָּל זְמַן שֶׁהוּא מֻסְגָּר. וְאִלּוּ טָהוֹר מִתּוֹךְ הֶחְלֵט, חַיָּב בִּפְרִיעָה וּפְרִימָה, כָּל זְמַן שֶׁהוּא מֻחְלָט. פְּרִיעָה וּפְרִימָה, בְּגָדָיו יִהְיוּ פְרֻמִים וְרֹאשׁוֹ יִהְיֶה פָרוּעַ:
<b>מְטַמְּאִין בְּבִיאָה.</b> אִם בָּאוּ אֶל הָאֹהֶל נִטְמָא כָּל אֲשֶׁר בָּאֹהֶל:
<h3>משנה ט</h3>
<b>פָּרְחָה בְכֻלּוֹ וְאַחַר כָּךְ נִתְגַּלּוּ בוֹ רָאשֵׁי אֵבָרִים.</b> הָכָא מַיְרֵי שֶׁלֹּא הִסְפִּיק לְהַחְלִיטוֹ עַד שֶׁפָּרְחָה בְכֻלּוֹ וְנִתְגַּלּוּ רָאשֵׁי אֵבָרִים, דְּרַבִּי יִשְׁמָעֵאל מְדַמֵּי לֵיהּ לְבָא כֻלּוֹ לָבָן בַּתְּחִלָּה חוּץ מֵרָאשֵׁי אֵבָרִים, דְּטָעוּן הֶסְגֵּר. וְרַבִּי אֶלְעָזָר בֶּן עֲזַרְיָה סָבַר, דְּכֵיוָן דְּאִלּוּ לֹא פָרְחָה הָיָה מַחְלִיטוֹ, דִּינוֹ כְבַהֶרֶת קְטַנָּה וּבָהּ מִחְיָה, דְּאִי פָרְחָה בְכֻלּוֹ וְאַחַר כָּךְ נִתְגַּלּוּ רָאשֵׁי אֵבָרִים, טָמֵא. וְעוֹד יֵשׁ לְפָרֵשׁ, דַּאֲפִלּוּ הֶחְלִיטוֹ בְּמִחְיָה וּפָרְחָה בְכֻלּוֹ וְטִהֲרוֹ, קָסָבַר רַבִּי יִשְׁמָעֵאל דְּאֵין מְטַמֵּא בַחֲזָרַת רָאשֵׁי אֵבָרִים, דְּכִי מְטַמֵּא בַחֲזָרַת רָאשֵׁי אֵבָרִים שֶׁאַחַר פְּרִיחָה, הֵיכָא דְּטָהַר בְּתוֹרַת פְּרִיחָה, אֲבָל הָכָא לָאו בְּתוֹרַת פְּרִיחָה טָהַר, דְּהָא אִלּוּ נִתְמַעֲטָה מִחְיָה מִכָּעֲדָשָׁה [נַמִּי] טָהוֹר:
<h3>משנה י</h3>
<b>מִי שֶׁהָיָה מֻחְלָט.</b> בְּשֵׂעָר לָבָן אוֹ בְמִחְיָה אוֹ בְּפִשְׂיוֹן:
<b>לֹא הִסְפִּיק לְהַרְאוֹת לַכֹּהֵן.</b> שֶׁסִּימָנֵי טֻמְאָה הָלְכוּ:
<b>שֶׁאִלּוּ הֶרְאָה לַכֹּהֵן.</b> כְּשֶׁהָלְכוּ סִימָנֵי טֻמְאָה הָיָה מְטַהֵר, וְאִם אַחַר כֵּן הָיָה פוֹרֵחַ, הָיָה טָמֵא, דַּהֲוָה לֵיהּ פּוֹרֵחַ מִן הַטָּהוֹר, אֲבָל הַשְׁתָּא הָוֵי לֵיהּ פּוֹרֵחַ מִן הַטָּמֵא, וְטָהוֹר:
<b>בַּהֶרֶת וְאֵין בָּהּ כְּלוּם.</b> אֵין בּוֹ סִימָן מִסִּימָנֵי טֻמְאָה:
<b>עַד שֶׁפָּרְחָה בְכֻלּוֹ טָמֵא.</b> כְּלוֹמַר, טָעוּן הֶסְגֵּר כְּבָא כֻלּוֹ לָבָן בַּתְּחִלָּה. וְאִם מִתְּחִלָּה קֹדֶם שֶׁפָּרְחָה הָרְאָה אֶל הַכֹּהֵן הָיָה מַסְגִּיר, וּבְסוֹף שָׁבוּעַ כְּשֶׁפָּרְחָה, הָוֵי לֵיהּ פּוֹרֵחַ מִתּוֹךְ הֶסְגֵּר וְטָהוֹר:
<h2>פרק ט</h2>
<h3>משנה א</h3>
<b>הַשְּׁחִין וְהַמִּכְוָה מִטַּמְּאִין בְּשָׁבוּעַ אֶחָד.</b> אִם נוֹלַד בִּמְקוֹמָן בַּהֶרֶת, מַסְגִּירָן שָׁבוּעַ אֶחָד, וּלְסוֹף שָׁבוּעַ אִם יֵשׁ בּוֹ שֵׂעָר לָבָן אוֹ פִשְׂיוֹן, מַחְלִיטוֹ. וְאִם לָאו, פּוֹטְרוֹ. אֲבָל בְּמִחְיָה אֵין מִטַּמְּאִין, דְּמִחְיַת בָּשָׂר חַי בָּעִינַן, וְאֵין זֶה בָּשָׂר חַי, כֵּיוָן דִּמְקוֹמוֹ שְׁחִין וּמִכְוָה:
<b>בְּגֶפֶת.</b> פְּסֹלֶת שֶׁל זֵיתִים, וְהוּא חַם מֵחֲמַת עַצְמוֹ. וְכֵן חַמֵּי טְבֶרְיָא מֵחֲמַת מְקוֹרָן הֵן חַמִּים וְלֹא מֵחֲמַת הָאוּר:
<b>כֹּל שֶׁאֵינוֹ מֵחֲמַת הָאֵשׁ זֶהוּ שְׁחִין.</b> לַאֲתוֹיֵי אֲבָר מֵעִקָּרוֹ:
<b>רֶמֶץ.</b> אֵפֶר כִּירָה, וְחַם מֵחֲמַת הָאוּר:
<b>כֹּל שֶׁהוּא מֵחֲמַת הָאֵשׁ.</b> לַאֲתוֹיֵי חַמֵּי הָאוּר:
<h3>משנה ב</h3>
<b>אֵין מִצְטָרְפִין.</b> חֲצִי גְרִיס שְׁחִין וַחֲצִי גְרִיס מִכְוָה, אֵין מִצְטָרְפִין לְכַגְּרִיס:
<b>וְאֵין פּוֹשִׂין מִזֶּה לָזֶה.</b> דְּאִם שְׁחִין וּמִכְוָה זֶה אֵצֶל זֶה, וּבְאֶחָד מֵהֶן בַּהֶרֶת כַּגְּרִיס, וְהִסְגִּירָהּ, וּבְסוֹף שָׁבוּעַ פָּשְׂתָה לַחֲבֵרוֹ אוֹ לְעוֹר הַבָּשָׂר, אֵין מַחְלִיטוֹ. וְכֵן אִם הַבַּהֶרֶת בְּעוֹר הַבָּשָׂר וּפָשְׂתָה לַשְּׁחִין אוֹ לַמִּכְוָה, לֹא חָשׁוּב פִּשְׂיוֹן:
<b>הָיוּ מוֹרְדִין.</b> שֶׁלֹּא נִתְרַפְּאוּ יָפֶה וְלֹא נִקְרַם הָעוֹר וַעֲדַיִן מוֹצִיאִין לֵחָה, אֵין מְטַמְּאִין בַּנְּגָעִים, דִּכְתִיב [וַיִּקְרָא יג] שְׁחִין וְנִרְפָּא, וּבְמִכְוָה כְתִיב [שָׁם] וְהָיְתָה מִחְיַת הַמִּכְוָה:
<b>אַף עַל פִּי שֶׁנַּעֲשָׂה מְקוֹמוֹ צַלֶּקֶת.</b> שֶׁנִּכָּר שֶׁהָיָה שָׁם שְׁחִין אוֹ מִכְוָה וְאֵין שָׁוֶה לִשְׁאָר עוֹר בָּשָׂר, אַף עַל פִּי כֵן נִדּוֹן כְּעוֹר הַבָּשָׂר, מֵאַחַר שֶׁנַּעֲשָׂה קְרוּם חָזָק:
<h3>משנה ג</h3>
<b>אָמְרוּ לוֹ לָמָּה.</b> יַסְגִּיר הָא אִי אֶפְשָׁר לְהִוָּלֵד לוֹ סִימַן טֻמְאָה:
<b>לְגַדֵּל שֵׂעָר אֵין רְאוּיָה.</b> דְּכַף הַיָּד אֵינוֹ מְגַדֵּל שֵׂעָר לְעוֹלָם:
<b>לְפִשְׂיוֹן אֵינָהּ פּוֹשָׂה.</b> דִּשְׁחִין וּמִכְוָה אֵין פּוֹשִׂין לְעוֹר הַבָּשָׂר:
<b>לְמִחְיָה אֵינָהּ מִטַּמָּא.</b> דְּהָא תְנַן בִּשְׁנֵי סִימָנִים בְּשֵׂעָר לָבָן וּבְפִשְׂיוֹן, וְלֹא בְמִחְיָה:
<b>שֶׁמָּא תִכְנֹס.</b> כַּגְּרִיס, וּכְשֶׁיִּרְאֶנָּה הַכֹּהֵן בְּסוֹף שָׁבוּעַ יִפְטֹר אוֹתוֹ, וּלְאַחַר הַפְּטוּר תַּחֲזֹר וְתִפְשֶׂה בְתוֹךְ הַשְּׁחִין שֶׁמְּקוֹמוֹ כַּסֶּלַע, וְיַחְלִיט:
<b>אָמְרוּ לוֹ הֲרֵי מְקוֹמָהּ כַּגְּרִיס.</b> כְּלוֹמַר, וְאִם הָיָה מְקוֹם הַצָּרֶבֶת כַּגְּרִיס בִּלְבַד וְהַבַּהֶרֶת בְּתוֹכָהּ, לָמָּה יַסְגִּיר<i data-commentator="IkkarTosfotYomTov" data-label="ה"></i>, וַהֲלֹא אֵין שַׁיָּךְ לוֹמַר כָּאן שֶׁמָּא תִכְנֹס וְתִפְשֶׂה:
<b>אָמַר לָהֶן לֹא שָׁמַעְתִּי.</b> כְּלוֹמַר גַּם זֶה יַסְגִּיר, אֲבָל לֹא שָׁמַעְתִּי בוֹ טַעַם:
<b>אֲלַמֵּד בּוֹ.</b> תַּרְשֵׁנִי שֶׁאֲלַמֵּד בְּדִין זֶה דָּבָר:
<b>אִם לְקַיֵּם דִּבְרֵי חֲכָמִים הֵן.</b> אִם תִּמְצָא טַעַם לְקַיֵּם דִּבְרֵי חֲכָמִים שֶׁאָמְרוּ שֶׁטָּעוּן הֶסְגֵּר, אֱמֹר, אֲבָל לְלַמֵּד שֶׁאֵינוֹ טָעוּן הֶסְגֵּר לֹא תֹאמַר, שֶׁאֵינִי מַנִּיחַ מַה שֶּׁקִּבַּלְתִּי מֵרַבּוֹתַי וְשׁוֹמֵעַ מִמְּךָ:
<b>שֶׁמָּא יִוָּלֵד לוֹ שְׁחִין אַחֵר חוּצָה לוֹ וְיִפְשֶׂה לְתוֹכוֹ.</b> שֶׁשְּׁחִין פּוֹשֶׂה לִשְׁחִין. וְכֵן הֲלָכָה:
<h2>פרק י</h2>
<h3>משנה א</h3>
<b>הַנְּתָקִים.</b> נְגָעִים שֶׁבָּרֹאשׁ אוֹ בַזָּקָן, קְרוּיִין נְתָקִים, עַל שֵׁם שֶׁהַשֵּׂעָר נִתָּק וְנוֹפֵל וְנוֹשֵׁר מֵחֲמַת הַנֶּגַע<i data-commentator="IkkarTosfotYomTov" data-label="א"></i>. וְהַנְּתָקִים אֵין מִטַּמְּאִין בְּאַרְבָּעָה מַרְאוֹת כְּנֶגַע שֶׁבִּמְקוֹם בָּשָׂר, אֶלָּא מִטַּמְּאִים בְּכָל מַרְאוֹת:
<b>בְּשֵׂעָר צָהֹב.</b> דּוֹמֶה לְתַבְנִית זָהָב:
<b>דַּק לָקוּי קָצָר.</b> מַה שֶּׁאָמְרָה תוֹרָה וּבוֹ שֵׂעָר צָהֹב דַּק, מַשְׁמָעוּתוֹ לָקוּי קָצָר:
<b>אֲפִלּוּ אָרֹךְ.</b> שֶׁאֵין מַשְׁמָעוּת דַּק אֶלָּא רָקִיק:
<b>מָה הַלָּשׁוֹן אוֹמְרִים.</b> מִלְּשׁוֹן בְּנֵי אָדָם אַתָּה לָמֵד. כְּשֶׁאוֹמְרִים קָנֶה זֶה דַּק, מַה מַּשְׁמָעוֹ, בֵּין לָקוּי קָצָר בֵּין לָקוּי אָרֹךְ. וְאִית סְפָרִים דְּגָרְסֵי, וְלֹא לָקוּי אָרֹךְ, בִּתְמִיהָה, כְּלוֹמַר שֶׁמָּא לָקוּי קָצָר וְלֹא לָקוּי אָרֹךְ:
<b>נִלְמַד מִן הַשֵּׂעָר.</b> דֶּרֶךְ בְּנֵי אָדָם כְּשֶׁאוֹמְרִים עַל הַשֵּׂעָר שֶׁהוּא דַק, עַל הַלָּקוּי קָצָר אוֹמְרִים, וְלֹא עַל הַלָּקוּי הָאָרֹךְ. וַהֲלָכָה כְּרַבִּי עֲקִיבָא:
<h3>משנה ב</h3>
<b>מְכֻנָּס.</b> שְׁתֵּי שְׂעָרוֹת<i data-commentator="IkkarTosfotYomTov" data-label="ד"></i> בְּמָקוֹם אֶחָד:
<b>מְפֻזָּר.</b> אַחַת בְּמִזְרַח הַנֶּגַע וְאַחַת בְּמַעֲרָבוֹ:
<b>מְבֻצָּר.</b> שֶׁהַשֵּׂעָר בְּאֶמְצַע הַנֶּתֶק, כְּמִבְצָר שֶׁהוּא בְאֶמְצַע הָעִיר:
<b>הָפוּךְ.</b> שֶׁנֶּהְפַּךְ הַשֵּׂעָר לְצָהֹב מֵחֲמַת הַנֶּתֶק, כְּגוֹן שֶׁהַנֶּתֶק קָדַם לַשֵּׂעָר [צָהֹב]:
<b>שֶׁאֵינוֹ הָפוּךְ.</b> שֶׁקָּדַם שֵׂעָר צָהֹב לַנֶּתֶק:
<b>שֶׁאֵין שֵׂעָר אַחֵר מַצִּיל מִיָּדוֹ.</b> שֶׁאִם יֵשׁ בַּנֶּגַע שְׁתֵּי שְׂעָרוֹת לְבָנוֹת, אֲפִלּוּ מָלֵא שְׂעָרוֹת שְׁחֹרוֹת אֵינָן מַצִּילוֹת (על השתי) שְׂעָרוֹת לְבָנוֹת שֶׁלֹּא יְטַמְּאוּ. אֲבָל שֵׂעָר צָהֹב, אִם יֵשׁ עִמּוֹ [שְׁתֵּי] שְׂעָרוֹת שְׁחֹרוֹת אֵינוֹ מְטַמֵּא. וַהֲלָכָה כְּרַבִּי יְהוּדָה:
<h3>משנה ג</h3>
<b>הַצּוֹמֵחַ מַצִּיל.</b> שֵׂעָר שָׁחֹר שֶׁצָּמַח בַּנֶּתֶק:
<b>מִיַּד שֵׂעָר צָהֹב וּמִיַּד פִּשְׂיוֹן.</b> שֶׁאִם הֻחְלַט בְּשֵׂעָר צָהֹב אוֹ בְּפִשְׂיוֹן, וְצָמְחוּ בוֹ שְׁתֵּי שְׂעָרוֹת שְׁחֹרוֹת, טָהוֹר:
<b>בֵּין מְכֻנָּס.</b> דִּשְׁתֵּיהֶן בְּמָקוֹם אֶחָד:
<b>בֵּין מְפֻזָּר.</b> אַחַת לְמִזְרַח הַנֶּגַע וְאַחַת לְמַעֲרָבוֹ:
<b>וְהַמְשֹׁאָר.</b> שֶׁקָּדְמוּ שְׁתֵּי שְׂעָרוֹת שְׁחֹרוֹת הַלָּלוּ לַנֶּתֶק, כְּגוֹן שֶׁכְּשֶׁנִּתַּק שְׂעַר רֹאשׁוֹ אוֹ זְקָנוֹ כַגְּרִיס נִשְׁאֲרוּ בְתוֹךְ הַנֶּתֶק שְׁתֵּי שְׂעָרוֹת שְׁחֹרוֹת:
<b>וּמְבֻצָּר.</b> אִם הֵן מְבֻצָּרוֹת בְּאֶמְצַע הַנֶּתֶק, מַצִּילוֹת. אֲבָל עוֹמְדוֹת מִן הַצַּד, אֵין מַצִּילוֹת:
<b>עַד שֶׁיְּהֵא רָחוֹק מִן הַקָּמָה.</b> עַד שֶׁיְּהוּ שְׁתֵּי שְׂעָרוֹת הַלָּלוּ רְחוֹקוֹת מִן הַשְּׂעָרוֹת הַמַּקִּיפוֹת אֶת הַנֶּתֶק כְּשִׁעוּר שְׁתֵּי שְׂעָרוֹת. וְהַשְּׂעָרוֹת שֶׁסְּבִיב הַנֶּתֶק הֵן קְרוּיִין קָמָה. וּכְשֶׁשְּׂעָרוֹת הַלָּלוּ רְחוֹקוֹת מִן הַקָּמָה מְקוֹם שְׁתֵּי שְׂעָרוֹת, נֶחְשָׁבוֹת כִּמְבֻצָּרוֹת בְּתוֹךְ הַנֶּגַע:
<b>אַחַת צְהֻבָּה וְאַחַת שְׁחֹרָה.</b> בִּצְהֻבָּה שֶׁקָּדְמָה לַנֶּתֶק דְּלֹא הַוְיָא סִימַן טֻמְאָה, אִצְטְרִיךְ לֵיהּ לְמֵימַר דְּאֵין מִצְטָרֶפֶת עִם הַשְּׁחֹרָה לְהַצִּיל מִיַּד שֵׂעָר צָהֹב וּמִיַּד הַפִּשְׂיוֹן. וּסְתָם מַתְנִיתִין כְּרַבִּי אֱלִיעֶזֶר בֶּן יַעֲקֹב דְּאָמַר בְּסָמוּךְ לְקַמָּן דְּשֵׂעָר צָהֹב שֶׁקָּדַם לַנֶּתֶק לֹא מְטַמֵּא וְלֹא מַצִּיל<i data-commentator="IkkarTosfotYomTov" data-label="ח"></i>:
<h3>משנה ד</h3>
<b>רַבִּי יְהוּדָה מְטַמֵּא.</b> כְּדִתְנַן לְעֵיל דְּרַבִּי יְהוּדָה מְטַמֵּא הָפוּךְ וְלֹא הָפוּךְ<i data-commentator="IkkarTosfotYomTov" data-label="י"></i>:
<b>רַבִּי אֱלִיעֶזֶר בֶּן יַעֲקֹב אוֹמֵר לֹא מְטַמֵּא וְלֹא מַצִּיל.</b> רַבִּי אֱלִיעֶזֶר בֶּן יַעֲקֹב וְרַבִּי שִׁמְעוֹן לְפָרוֹשֵׁי מִלְּתָא דְּתַנָּא קַמָּא דְּאָמַר טָהוֹר קָאָתוּ, רַבִּי אֱלִיעֶזֶר בֶּן יַעֲקֹב סָבַר, טָהוֹר דְּאָמַר תַּנָּא קַמָּא לוֹמַר שֶׁאֵינוֹ מְטַמֵּא, אֲבָל אֵינוֹ מַצִּיל. וְרַבִּי שִׁמְעוֹן סָבַר, טָהוֹר וּמַצִּיל קָאָמַר. וּלְעֵיל פָּסְקִינַן דַּהֲלָכָה כְּרַבִּי יְהוּדָה:
<h3>משנה ה</h3>
<b>כֵּיצַד מְגַלְּחִין אֶת הַנָּתֶק.</b> בְּסוֹף שָׁבוּעַ רִאשׁוֹן (להסגרו) שֶׁלֹּא פָשָׂה וְלֹא נוֹלַד בּוֹ שֵׂעָר צָהֹב (כתיב והתגלח):
<b>הָיָה מְגַלֵּחַ חוּצָה לוֹ.</b> מְגַלֵּחַ סָבִיב לַנֶּתֶק,
<b>וּמַנִּיחַ שְׁתֵּי שְׂעָרוֹת.</b> דִּכְתִיב (ויקרא יג) וְאֶת הַנֶּתֶק לֹא יְגַלֵּחַ, וְכִי מַה יֵּשׁ בּוֹ, וַהֲלֹא כְבָר נִתַּק הַשֵּׂעָר וְנָפַל, אֶלָּא סָמוּךְ לַנֶּתֶק לֹא יְגַלֵּחַ, שֶׁמְּשַׁיֵּר סָבִיב לַנֶּתֶק שְׁתֵּי שְׂעָרוֹת מִכָּל צַד, נִמְצָא הַנֶּתֶק מֻקָּף שְׂעָרוֹת כַּעֲטָרָה:
<b>הֶחְלִיטוֹ בְשֵׂעָר צָהֹב.</b> וְאַחַר שֶׁהֻחְלַט בּוֹ הָלַךְ שֵׂעָר צָהֹב וְאַחֲרֵי כֵן חָזַר:
<b>וְכֵן בְּפִשְׂיוֹן.</b> שֶׁלֹּא חָזַר שֵׂעָר צָהֹב אֶלָּא שֶׁפָּשָׂה. בֵּין כָּךְ וּבֵין כָּךְ הֲרֵי הוּא מֻחְלָט כְּמוֹ שֶׁהָיָה:
<b>בַּתְּחִלָּה בְּסוֹף שָׁבוּעַ רִאשׁוֹן.</b> כְּלוֹמַר, דִּין זֶה שֶׁאָמַרְנוּ נוֹהֵג בֵּין שֶׁהֶחְלִיטוֹ בְשֵׂעָר צָהֹב בַּתְּחִלָּה כְּשֶׁהוּבָא אֶל הַכֹּהֵן, בֵּין שֶׁהֶחְלִיטוֹ בְשֵׂעָר צָהֹב בְּסוֹף שָׁבוּעַ רִאשׁוֹן, אוֹ בְּסוֹף שָׁבוּעַ שֵׁנִי, אוֹ לְאַחַר הַפְּטוּר, כְּגוֹן שֶׁעָמַד בְּעֵינָיו שְׁנֵי שָׁבוּעוֹת וּפְטָרוֹ וּלְאַחַר הַפְּטוּר נוֹלַד שֵׂעָר צָהֹב וְהֶחְלִיטוֹ. וּבְכֻלְּהוּ הָלַךְ שֵׂעָר צָהֹב וְחָזַר, אוֹ שֶׁלֹּא חָזַר אֶלָּא שֶׁפָּשָׂה הַנֶּתֶק, הֲרֵי הוּא כְּמוֹ שֶׁהָיָה:
<b>הֶחְלִיטוֹ בְּפִשְׂיוֹן.</b> כְּמוֹ שֶׁמְּפָרֵשׁ בְּהֶחְלִיטוֹ בְּשֵׂעָר צָהֹב כָּךְ יֵשׁ לְפָרֵשׁ הֶחְלִיטוֹ בְּפִשְׂיוֹן. וְהָכָא בְּפִשְׂיוֹן לֹא גָרְסִינַן בַּתְּחִלָּה, שֶׁאֵין הַפִּשְׂיוֹן מְטַמֵּא אֶלָּא אַחַר הֶסְגֵּר:
<h3>משנה ו</h3>
<b>שְׁנֵי נְתָקִים זֶה בְצַד זֶה.</b> שֶׁיֵּשׁ בְּכָל אֶחָד כַּגְּרִיס הַקִּלְקִי, דְּבִנְתָקִים נַמִּי בָּעִינַן כַּגְּרִיס, דִּכְתִיב נֶגַע הַנֶּתֶק, הִקִּישׁ נֶגַע לְנֶתֶק, מָה הַנֶּגַע בְּכַגְּרִיס, אַף נֶתֶק בְּכַגְּרִיס. וְאִם שְׁנֵי הַנְּתָקִים מֻנָּחִים זֶה אֵצֶל זֶה וְיֵשׁ שִׁיטַת שֵׂעָר מַפְסֶקֶת בֵּין שְׁנֵי הַנְּתָקִים וְחוֹלֶקֶת אוֹתָם לִשְׁנַיִם כִּמְחִצָּה הַמַּפְסֶקֶת:
<b>נִפְרַץ.</b> שֵׂעָר שֶׁל אוֹתָהּ הַשִּׁיטָה:
<b>בְּמָקוֹם אֶחָד.</b> בְּסוֹף שָׁבוּעַ רִאשׁוֹן שֶׁל הֶסְגֵּר אוֹ בְּסוֹף שָׁבוּעַ שֵׁנִי אוֹ לְאַחַר הַפְּטוּר:
<b>טָמֵא.</b> שֶׁהֲרֵי פָשָׂה הַנֶּתֶק:
<b>בִּשְׁנֵי מְקוֹמוֹת.</b> שֶׁאוֹתָהּ שִׁיטָה נִפְרְצָה לְמַטָּה וּלְמַעְלָה וְנִשְׁאֲרוּ מֵאוֹתָהּ שִׁיטָה שְׁתֵּי שְׂעָרוֹת בָּאֶמְצַע:
<b>טָהוֹר.</b> דִּמְבֻצָּרוֹת נִינְהוּ וּמַצִּילוֹת:
<b>כַּמָּה תְהֵא הַפִּרְצָה.</b> אִם בִּשְׁנֵי מְקוֹמוֹת נִפְרַץ, הָוֵי שִׁעוּר הַפִּרְצָה מְקוֹם שְׁתֵּי שְׂעָרוֹת, דִּבְהָכִי חֲשִׁיבֵי הַשְּׂעָרוֹת שֶׁבָּאֶמְצַע מְבֻצָּרוֹת:
<b>וְאִם בְּמָקוֹם אֶחָד נִפְרַץ טָמֵא.</b> אֲפִלּוּ נִפְרַץ כַּגְּרִיס, טָמֵא, שֶׁאֵין שֵׂעָר שָׁחֹר מְבֻצָּר<i data-commentator="IkkarTosfotYomTov" data-label="יד"></i> וְכָנוּס בְּתוֹךְ הַנֶּגַע, כֵּיוָן דְּלֹא נִפְרַץ בִּשְׁנֵי מְקוֹמוֹת:
<h3>משנה ז</h3>
<b>זֶה לִפְנִים מִזֶּה.</b> כְּגוֹן נֶתֶק כַּגְּרִיס הַקִּלְקִי מְרֻבָּע, וְשִׁיטָה שֶׁל שֵׂעָר מַקִּיפוֹ סָבִיב, וְחוּץ לְאוֹתָהּ שִׁיטָה מַקִּיף נֶתֶק כַּגְּרִיס כָּל סְבִיבוֹתֶיהָ, דְּהַיְנוּ רְצוּעָה שֶׁל נֶתֶק בְּרֹחַב כָּעֲדָשָׁה מַקֶּפֶת אֶת הַשִּׁיטָה שֶׁל שֵׂעָר, שֶׁזֶהוּ שִׁעוּר הַנֶּתֶק הַמַּקִּיף הַשְּׂעָרוֹת הַמְבֻצָּרוֹת:
<b>נִפְרַץ מִמָּקוֹם אֶחָד טָמֵא.</b> הַפְּנִימִי. שֶׁהֲרֵי שֵׂעָר שָׁחֹר בְּצִדּוֹ וְאֵינוֹ מְבֻצָּר לְתוֹכוֹ. אֲבָל הַחִיצוֹן טָהוֹר, דְּהָא שְׁתֵּי שְׂעָרוֹת שְׁחֹרוֹת מְבֻצָּרוֹת לְתוֹכוֹ:
<b>מִשְּׁנֵי מְקוֹמוֹת טָהוֹר.</b> הַפְּנִימִי, וְכָל שֶׁכֵּן הַחִיצוֹן. שֶׁנַּעֲשׂוּ שְׁנֵיהֶם נֶתֶק אֶחָד וּבְתוֹכָן שְׁתֵּי שְׂעָרוֹת שְׁחֹרוֹת מְבֻצָּרוֹת:
<b>כַּמָּה תְהֵא הַפִּרְצָה.</b> מִשְּׁנֵי מְקוֹמוֹת וִיהֵא טָהוֹר, מְקוֹם שְׁתֵּי שְׂעָרוֹת:
<b>נִפְרַץ מִמָּקוֹם אֶחָד כַּגְּרִיס טָהוֹר.</b> וְהָא דְַאֲמַרַן נִפְרַץ בְּמָקוֹם אֶחָד טָמֵא, הַיְנוּ בְּפָחוֹת מִכַּגְּרִיס<i data-commentator="IkkarTosfotYomTov" data-label="טו"></i>. אֲבָל מֵאַחַר דְּנִפְרְצָה כַּגְּרִיס, אֲפִלּוּ מִמָּקוֹם אֶחָד נַעֲשׂוּ שְׁנֵי הַנְּתָקִים אֶחָד, וּשְׂעָרוֹת הַנִּשְׁאָרוֹת הֲרֵי הֵן מְבֻצָּרוֹת:
<h3>משנה ח</h3>
<b>וּבוֹ שֵׂעָר צָהֹב טָמֵא.</b> שֵׂעָר צָהֹב מְטַמֵּא בֵּין בַּתְּחִלָּה, בֵּין בְּסוֹף שָׁבוּעַ רִאשׁוֹן, בֵּין בְּסוֹף שָׁבוּעַ שֵׁנִי, בֵּין לְאַחַר הַפְּטוּר:
<b>נוֹלַד בּוֹ שֵׂעָר שָׁחֹר טָהוֹר.</b> אִי בְצָמַח לְאַחַר הַנֶּתֶק, אַף עַל פִּי שֶׁאֵינָן מְבֻצָּרוֹת. וְאִי בִמְשֹׁאָר, דַּוְקָא בִמְבֻצָּר, דְּרָחוֹק מִקָּמַת הָרֹאשׁ מְקוֹם שְׁתֵּי שְׂעָרוֹת כְּדַאֲמַרַן:
<b>אַף עַל פִּי שֶׁהָלַךְ לוֹ שֵׂעָר שָׁחֹר טָהוֹר.</b> דְּכֵיוָן דְּנִטְהַר הַצָּהֹב, תּוּ לֹא מְטַמֵּא אַף עַל פִּי שֶׁנָּשַׁר הַשָּׁחֹר. אֲבָל אִם הֶחְלִיטוֹ בְּפִשְׂיוֹן, וּבָא הַשָּׁחֹר וְטָהַר הַפִּשְׂיוֹן וְאַחֲרֵי כֵן הָלַךְ הַשָּׁחֹר, חוֹזֵר הַפִּשְׂיוֹן וּמְטַמֵּא. אוֹ שֶׁפָּשָׂה וְכָנַס וְחָזַר וּפָשָׂה, לֹא אָמְרִינַן כֵּיוָן דְּנִטְהַר הַנֶּתֶק לֹא מְטַמֵּא:
<b>כָּל נֶתֶק שֶׁטָּהַר שָׁעָה אַחַת.</b> בֵּין שֶׁהֶחְלִיטוֹ בְּפִסְיוֹן וְכָנַס, אוֹ שֶׁבָּא שֵׂעָר שָׁחֹר וְטִהֲרוֹ, בֵּין הֶחְלִיטוֹ בְשֵׂעָר צָהֹב וּבָא שֵׂעָר שָׁחֹר וְטִהֲרוֹ וְאַחֲרֵי כֵן הָלַךְ הַשָּׁחֹר, אוֹ מַה שֶּׁכָּנַס חָזַר וְנִתַּק, שׁוּב אֵין לְנֶתֶק זֶה טֻמְאָה לְעוֹלָם, אַף עַל גַּב דְּקַיְמוּ סִימָנֵי טֻמְאָה שֶׁלּוֹ כְּגוֹן שֵׂעָר צָהֹב וּפִשְׂיוֹן. וְלֹא מִבַּעְיָא בְהָנֵי דִּכְבָר טָהֲרוּ בְּשֵׂעָר שָׁחֹר, אֶלָּא אֲפִלּוּ פָשָׂה אַחַר שֶׁהָלַךְ הַשָּׁחֹר אוֹ נוֹלַד בּוֹ שֵׂעָר צָהֹב אַחֵר, כֵּיוָן דְּטָהַר הַנֶּתֶק כְּבָר שׁוּב אֵין לוֹ טֻמְאָה<i data-commentator="IkkarTosfotYomTov" data-label="טז"></i>:
<b>רַבִּי שִׁמְעוֹן אוֹמֵר כָּל שֵׂעָר צָהֹב שֶׁטָּהַר שָׁעָה אַחַת.</b> כְּגוֹן הַאי דַּהֲוָה קָאֵי בְּשָׁעָה שֶׁבָּא הַשָּׁחֹר, אֵין לוֹ טֻמְאָה לְעוֹלָם. אֲבָל אִם אַחַר שֶׁהָלַךְ הַשָּׁחֹר נוֹלַד בַּנֶּתֶק שֵׂעָר צָהֹב אַחֵר אוֹ פָשָׂה אַחֲרֵי כֵן, טָמֵא<i data-commentator="IkkarTosfotYomTov" data-label="יז"></i>, דְּכָל נֶתֶק שֶׁטָּהַר לֹא אָמְרִינַן. וַהֲלָכָה כְּתַנָּא קַמָּא:
<h3>משנה ט</h3>
<b>וְנִתַּק כָּל רֹאשׁוֹ.</b> שֶׁפָּרַח הַנֶּתֶק בְּכָל הָרֹאשׁ. בֵּין שֶׁהֻחְלַט בְּשֵׂעָר צָהֹב בֵּין שֶׁהֻחְלַט בְּפִשְׂיוֹן:
<b>טָהוֹר.</b> דִּבְכֻלְּהוּ פְּרִיחָה מְטַהֶרֶת. וּמִנַּיִן שֶׁהַפְּרִיחָה מְטַהֶרֶת בָּרֹאשׁ, דִּכְתִיב (ויקרא יג) וְאִישׁ כִּי יִמָּרֵט רֹאשׁוֹ קֵרֵחַ הוּא טָהוֹר הוּא<i data-commentator="IkkarTosfotYomTov" data-label="יח"></i>. בַּזָּקָן מִנַּיִן, תַּלְמוּד לוֹמַר וְאִישׁ, לְרַבּוֹת אֶת הַזָּקָן<i data-commentator="IkkarTosfotYomTov" data-label="יט"></i>. וְהַבָּא כֻלּוֹ נֶתֶק בַּתְּחִלָּה<i data-commentator="IkkarTosfotYomTov" data-label="כ"></i> אֵינוֹ טָהוֹר, כְּשֵׁם שֶׁהַבָּא כֻלּוֹ לָבָן בַּתְּחִלָּה אֵינוֹ טָהוֹר בְּבַהֶרֶת:
<b>אֵין מְעַכְּבִין זֶה אֶת זֶה.</b> אִם הָיָה בָרֹאשׁ נֶתֶק כַּגְּרִיס וְאַחַר כָּךְ נִתַּק כָּל הָרֹאשׁ, אַף עַל פִּי שֶׁלֹּא נִתַּק הַזָּקָן, טָהוֹר. וְכֵן כְּשֶׁפָּרַח בַּזָּקָן וְלֹא פָרַח בָּרֹאשׁ, טָהוֹר, דְּאֵין מְעַכְּבִין זֶה עַל זֶה:
<b>וְדִין הוּא.</b> שֶׁיְּהוּ מְעַכְּבִין:
<b>שֶׁיֵּשׁ דָּבָר אַחֵר מַפְסִיק בֵּינֵיהֶן.</b> שֶׁשְּׂעַר הָרֹאשׁ וְהַזָּקָן דְּאֵין מִטַּמְּאִין בְּבַהֶרֶת, מַפְסִיקִין בֵּין עוֹר הַפָּנִים לִשְׁאָר הַגּוּף. וְעוֹר הַפָּנִים וּשְׁאָר הַגּוּף מְעַכְּבִין זֶה עַל זֶה, דְּכָל שֶׁרָאוּי לִטַּמֵּא בְנֶגַע הַבַּהֶרֶת מְעַכֵּב פְּרִיחַת הַבַּהֶרֶת:
<b>אֵין מִצְטָרְפִין זֶה עִם זֶה.</b> בַּמָּקוֹם שֶׁהָרֹאשׁ וְהַזָּקָן מִתְחַבְּרִים זֶה עִם זֶה, אִם נוֹלַד חֲצִי גְרִיס בָּזֶה וַחֲצִי גְרִיס בָּזֶה, אֵין מִצְטָרְפִין:
<b>וְאֵין פּוֹשִׂין מִזֶּה לָזֶה.</b> דְּאִם יֵשׁ נֶתֶק כַּגְּרִיס בָּרֹאשׁ סָמוּךְ לַזָּקָן, וּלְסוֹף שָׁבוּעַ רִאשׁוֹן אוֹ לְסוֹף שָׁבוּעַ שֵׁנִי אוֹ לְאַחַר הַפְּטוּר פָּשָׂה בַזָּקָן, לָא חֲשִׁיב פִּשְׂיוֹן:
<b>מִן הַפֶּרֶק שֶׁל לֶחִי.</b> הָעֶלְיוֹן. מוֹתֵחַ חוּט מֵאֹזֶן לְאֹזֶן, כָּל שֶׁמִּן הַחוּט וּלְמַעְלָה זֶהוּ הָרֹאשׁ, וְכָל שֶׁמִּן הַחוּט וּלְמַטָּה זֶה הַזָּקָן:
<b>פִּקָּה שֶׁל גַּרְגָּרֶת.</b> רֹאשׁ הַשִּׁפּוּי כּוֹבַע, וְהַבָּשָׂר הַמַּקִּיף בְּשִׁפּוּי כּוֹבַע מִחוּץ, קָרוּי פִּקָּה:
<h3>משנה י</h3>
<b>הַקָּרַחַת וְהַגַּבַּחַת.</b> שְׁתֵּיהֶן בָּרֹאשׁ<i data-commentator="IkkarTosfotYomTov" data-label="כג"></i>, אֶלָּא שֶׁמִּשִּׁפּוּעַ קָדְקֹד וְלַאֲחוֹרָיו קָרוּי קָרַחַת, מִשִּׁפּוּעַ קָדְקֹד כְּלַפֵּי פָנָיו קָרוּי גַּבַּחַת, כְּדִתְנַן בְּסָמוּךְ. וְאֵינָם כַּנְּתָקִים, שֶׁהַנֶּתֶק חוֹזֵר וּמְגַדֵּל שֵׂעָר, וְהַקָּרַחַת וְהַגַּבַּחַת אֵינָן חוֹזְרִין וּמְגַדְּלִין שֵׂעָר:
<b>מִטַּמְּאוֹת בִּשְׁנֵי שָׁבוּעוֹת.</b> דִּכְתִיב (ויקרא יג) כְּמַרְאֵה צָרַעַת עוֹר בָּשָׂר, מָה עוֹר בָּשָׂר בִּשְׁנֵי שָׁבוּעוֹת, אַף כָּאן בִּשְׁנֵי שָׁבוּעוֹת:
<b>וּבְמִחְיָה וּבְפִשְׂיוֹן.</b> דִּכְתִיב (שם) צָרַעַת פֹּרַחַת הִיא בְּקָרַחְתּוֹ. צָרַעַת, מְלַמֵּד שֶׁמִּטַּמְּאָה בְמִחְיָה. פּוֹרַחַת, מְלַמֵּד שֶׁמִּטַּמְּאָה בְּפִשְׂיוֹן. הִיא, מְלַמֵּד שֶׁאֵינָהּ מִטַּמְּאָה בְּשֵׂעָר לָבָן<i data-commentator="IkkarTosfotYomTov" data-label="כד"></i>:
<b>נֶשֶׁם.</b> סַם שֶׁהָאוֹכְלוֹ אֵינוֹ מְגַדֵּל שֵׂעָר, וְהַסָּךְ בּוֹ אֵינוֹ מְגַדֵּל שֵׂעָר:
<b>מַכָּה שֶׁאֵינָהּ רְאוּיָה לְגַדֵּל שֵׂעָר.</b> כְּגוֹן מַכָּה גְדוֹלָה שֶׁהַבָּשָׂר נַעֲשֶׂה צַלֶּקֶת:
<b>פִּקָּה שֶׁל צַוָּאר.</b> הִיא חֻלְיָא הָרִאשׁוֹנָה שֶׁל צַוָּאר:
<b>וְאֵין פּוֹשׂוֹת מִזּוֹ לָזוֹ.</b> מִקָּרַחַת לְגַבַּחַת וּמִגַּבַּחַת לְקָרַחַת:
<b>אִם יֵשׁ שֵׂעָר.</b> מַפְסִיק בֵּינֵיהֶן בֵּין קָרַחַת לְגַבַּחַת. וְאֵין הֲלָכָה כְּרַבִּי יְהוּדָה:
<h2>פרק יא</h2>
<h3>משנה א</h3>
<b>כָּל הַבְּגָדִים.</b> לַאֲתוֹיֵי בְּגָדִים שֶׁל עֲבָדִים וְנָשִׁים וּקְטַנִּים, וַאֲפִלּוּ שֶׁל גֵּר תּוֹשָׁב<i data-commentator="IkkarTosfotYomTov" data-label="א"></i>. וּבִלְבַד שֶׁהֵן מִצֶּמֶר וּפִשְׁתִּים, כְּדִכְתִיב (ויקרא יג) בְּבֶגֶד צֶמֶר אוֹ בְּבֶגֶד פִּשְׁתִּים, בְּגָדִים שֶׁל צֶמֶר וּפִשְׁתִּים אִין, בְּגָדִים שֶׁל מִידִי אַחֲרִינָא לֹא:
<b>יֵרָאוּ בַתְּחִלָּה.</b> אֲפִלּוּ בְנֶגַע שֶׁהָיָה בָהֶם קֹדֶם שֶׁבָּאוּ לִידֵי יִשְׂרָאֵל<i data-commentator="IkkarTosfotYomTov" data-label="ב"></i>. דְּהַאי בֶּגֶד הֲוָה חֲזִי לִנְגָעִים, אֶלָּא שֶׁרְשׁוּתוֹ שֶׁל נָכְרִי הָיְתָה מְעַכֶּבֶת, הִלְכָּךְ יָמִים<i data-commentator="IkkarTosfotYomTov" data-label="ג"></i> שֶׁהָיָה בָהֶן הַנֶּגַע בְּעוֹדוֹ בִרְשׁוּת הַנָּכְרִי אֵינָן עוֹלִים לוֹ מִן הַמִּנְיָן, וּמִשֶּׁבָּא לִרְשׁוּת יִשְׂרָאֵל יֵרָאֶה בַתְּחִלָּה:
<b>וְעוֹרוֹת הַיָּם אֵינָן מִטַּמְּאִין.</b> דִּכְתִיב (ויקרא יג) לַפִּשְׁתִּים וְלַצָּמֶר אוֹ בְעוֹר, מַה צֶּמֶר וּפִשְׁתִּים מִין הַגָּדֵל בָּאָרֶץ, אַף עוֹר מִמִּין הַגָּדֵל בָּאָרֶץ<i data-commentator="IkkarTosfotYomTov" data-label="ד"></i>:
<b>חִבֵּר לָהֶן.</b> לְעוֹרוֹת שֶׁל דָּגִים הַגְּדֵלִים מִן הַיָּם:
<b>מִן הַגָּדֵל בָּאָרֶץ אֲפִלּוּ חוּט אֲפִלּוּ מְשִׁיחָה.</b> וּבִלְבַד שֶׁיְּחַבְּרֶנּוּ לוֹ כְּדֶרֶךְ חִבּוּרוֹ, בִּשְׁתֵּי תְּכִיפוֹת אוֹ יוֹתֵר:
<h3>משנה ב</h3>
<b>שֶׁטְּרָפָן.</b> שֶׁעֵרְבָן וְעָשָׂה מֵהֶן בֶּגֶד:
<b>אִם רֹב מִן הַגְּמַלִּים וְכוּ'.</b> שֶׁהַצֶּמֶר שֶׁל רְחֵלִים מִתְבַּטֵּל בְּרֹב:
<b>מֶחֱצָה לְמֶחֱצָה.</b> שֶׁצֶּמֶר גְּמַלִּים כְּצֶמֶר רְחֵלִים בְּשָׁוֶה:
<b>וְכֵן הַפִּשְׁתָּן וְהַקַּנְבּוֹס שֶׁטְּרָפָן זֶה בָזֶה.</b> וְעָשָׂה מֵהֶן בֶּגֶד, דִּינָן כְּדִין צֶמֶר גְּמַלִּים וְצֶמֶר רְחֵלִים שֶׁטְּרָפָן:
<h3>משנה ג</h3>
<b>הַצְּבוּעִים.</b> אֲפִלּוּ בִידֵי שָׁמַיִם:
<b>הַבָּתִּים בֵּין צְבוּעִים.</b> אֲפִלּוּ בִידֵי אָדָם:
<b>הָעוֹרוֹת כַּבָּתִּים.</b> וַאֲפִלּוּ צְבוּעִים בִּידֵי אָדָם מִטַּמְּאִין בַּנְּגָעִים. וַהֲלָכָה שֶׁהַבְּגָדִים אֵין מִטַּמְּאִין צְבוּעִים, וַאֲפִלּוּ בִידֵי שָׁמַיִם, דִּכְתִיב [שָׁם] בְּבֶגֶד צֶמֶר אוֹ בְּבֶגֶד פִּשְׁתִּים, מַה פִּשְׁתִּים כִּבְרִיָּתוֹ<i data-commentator="IkkarTosfotYomTov" data-label="ט"></i>, אַף צֶמֶר כִּבְרִיָּתוֹ. וּכְתִיב לַפִּשְׁתִּים וְלַצָּמֶר, מַה פִּשְׁתִּים לָבָן<i data-commentator="IkkarTosfotYomTov" data-label="י"></i>, אַף צֶמֶר לָבָן. וְעוֹרוֹת הַצְּבוּעִים בִּידֵי אָדָם אֵין מִטַּמְּאִין בַּנְּגָעִים. אֲבָל בִּידֵי שָׁמַיִם מִטַּמְּאִין בַּנְּגָעִים, כְּדִבְרֵי רַבִּי שִׁמְעוֹן:
<h3>משנה ד</h3>
<b>שֶׁשִּׁתְיוֹ צָבוּעַ.</b> הַשְּׁתִי שֶׁלּוֹ צָבוּעַ. וְאֵין צָבוּעַ מִטַּמֵּא:
<b>וְעֶרְבּוֹ לָבָן.</b> וְאִי אָזְלִינַן בָּתַר הָעֵרֶב הוּא לָבָן וּמִטַּמֵּא:
<b>הַכֹּל הוֹלֵךְ אַחַר הַנִּרְאֶה.</b> בִּסְתָם בְּגָדִים הָעֵרֶב נִרְאֶה, בְּכָרִים וּכְסָתוֹת הַשְּׁתִי נִרְאֶה. וְהַכֹּל לְפִי הָאֻמָּנוּת:
<b>יְרַקְרַק.</b> יָרֹק שֶׁבַּיְרֻקִּים:
<b>אֲדַמְדַּם.</b> אָדֹם שֶׁבָּאֲדֻמִּים. כְּלוֹמַר, שֶׁמַּרְאֵה הַיַּרְקוּת וְהָאַדְמִימוּת בָּהֶם חָזָק מְאֹד. יְרַקְרַק, כִּכְנַף הַטַּוָּס וּכְהוּצִין שֶׁל דֶּקֶל. אֲדַמְדַּם, כִּזְהוֹרִית יָפָה שֶׁבַּדָּם:
<b>הָיָה יְרַקְרַק.</b> כַּגְּרִיס, וְלִבְסוֹף שָׁבוּעַ פָּשָׂה אֲדַמְדַּם אֵצֶל יְרַקְרַק<i data-commentator="IkkarTosfotYomTov" data-label="יב"></i>:
<b>נִשְׁתַּנָּה וּפָשָׂה.</b> כְּגוֹן שֶׁהָיָה בַתְּחִלָּה יְרַקְרַק כַּגְּרִיס, וְלִבְסוֹף שָׁבוּעַ פָּשָׂה וְנַעֲשָׂה גָּדוֹל כַּסֶּלַע, וּבֵין הָאוֹם וּבֵין הַפִּשְׂיוֹן שֶׁלּוֹ אֲדַמְדַּם:
<b>נִשְׁתַּנָּה וְלֹא פָשָׂה.</b> בַּתְּחִלָּה כַגְּרִיס שֶׁל יְרַקְרַק, וְלִבְסוֹף כַּגְּרִיס שֶׁל אֲדַמְדַּם:
<b>כְּאִלּוּ לֹא נִשְׁתַּנָּה.</b> וְאוֹתוֹ שֶׁפָּשָׂה טָעוּן שְׂרֵפָה, וְאוֹתוֹ שֶׁלֹּא פָשָׂה מַסְגִּירוֹ<i data-commentator="IkkarTosfotYomTov" data-label="יג"></i> שָׁבוּעַ שֵׁנִי:
<b>יֵרָאֶה [בַתְּחִלָּה].</b> דַּחֲשִׁיב לְנִשְׁתַּנָּה כְּנֶגַע אַחֵר. וְאֵין הֲלָכָה כְּרַבִּי יְהוּדָה:
<h3>משנה ה</h3>
<b>הָעוֹמֵד.</b> בְּעֵינוֹ בְּסוֹף שָׁבוּעַ רִאשׁוֹן, שֶׁלֹּא פָשָׂה וְלֹא כָהָה מַרְאִיתוֹ:
<b>יְכַבֵּס.</b> מְקוֹם הַנֶּגַע<i data-commentator="IkkarTosfotYomTov" data-label="יד"></i> וְיַסְגִּיר:
<b>הָעוֹמֵד בַּשֵּׁנִי.</b> בְּסוֹף שָׁבוּעַ שֵׁנִי לֹא כָהָה וְלֹא פָשָׂה:
<b>הַפּוֹשֶׂה בָזֶה וּבָזֶה.</b> בְּסוֹף שָׁבוּעַ רִאשׁוֹן אוֹ בְּסוֹף שָׁבוּעַ שֵׁנִי:
<b>הִכְהָה בַתְּחִלָּה.</b> כְּשֶׁהוּבָא אֶל הַכֹּהֵן וְרָאָהוּ וְקֹדֶם שֶׁהִסְגִּיר כָּהָה:
<b>יְכַבֵּס וְיַסְגִּיר.</b> כְּאִלּוּ כָהָה בְסוֹף שָׁבוּעַ רִאשׁוֹן:
<b>הִכְהָה.</b> שֶׁהָיָה מִתְּחִלָּה חָזָק הַיַּרְקוּת אוֹ הָאַדְמִימוּת, וְנַעֲשָׂה יָרֹק בֵּינוֹנִי אוֹ אָדֹם בֵּינוֹנִי<i data-commentator="IkkarTosfotYomTov" data-label="טו"></i>:
<b>אֵינוֹ זָקוּק לוֹ.</b> אֵין זָקוּק לְהַסְגִּירוֹ, וְטָהוֹר. וַהֲלָכָה כַּחֲכָמִים:
<b>הִכְהָה בָרִאשׁוֹן יְכַבֵּס וְיַסְגִּיר.</b> כְּאִלּוּ לֹא כָהָה:
<b>הִכְהָה בַשֵּׁנִי.</b> דִּבְסוֹף שָׁבוּעַ שֵׁנִי מְצָאוֹ<i data-commentator="IkkarTosfotYomTov" data-label="טז"></i> שֶׁכָּהָה:
<b>קוֹרְעוֹ וְשׂוֹרֵף מַה שֶּׁקָּרַע, וְצָרִיךְ מַטְלִית.</b> לְשׁוֹן טְלַאי, חֲתִיכַת בֶּגֶד בִּמְקוֹם הַקֶּרַע, דִּכְתִיב וְאִם תֵּרָאֶה עוֹד, וְאֵין עוֹד אֶלָּא מְקוֹמוֹ, מְלַמֵּד שֶׁהוּא טוֹלֶה עָלָיו מַטְלִית:
<b>רַבִּי נְחֶמְיָה אוֹמֵר כוּ'.</b> וְאֵין הֲלָכָה כְּרַבִּי נְחֶמְיָה:
<h3>משנה ו</h3>
<b>חָזַר נֶגַע לַבֶּגֶד.</b> בְּמָקוֹם אַחֵר מִן הַבֶּגֶד, וְלֹא בַמַּטְלִית שֶׁנָּתַן עַל מְקוֹם הַקְּרִיעָה:
<b>מַצִּיל אֶת הַמַּטְלִית.</b> כְּשֶׁשּׂוֹרֵף אֶת הַבֶּגֶד כֻּלּוֹ. כְּדִכְתִיב וְאִם תֵּרָאֶה עוֹד בַּבֶּגֶד וְגוֹ'‏ וְשָׂרַף אֶת הַבֶּגֶד. מַצִּיל אֶת הַמַּטְלִית, אוֹתוֹ טְלַאי שֶׁנָּתַן עַל מְקוֹם הַקְּרִיעָה מַצִּילוֹ, וְאֵינוֹ שׂוֹרְפוֹ עִם הַבֶּגֶד:
<b>חָזַר לַמַּטְלִית.</b> לְאוֹתוֹ טְלַאי שֶׁחִבֵּר בּוֹ:
<b>שׂוֹרֵף אֶת הַבָּגֶד.</b> כְּאִלּוּ חָזַר בַּבֶּגֶד עַצְמוֹ. אֲבָל הַמַּטְלִית אֵינוֹ טָעוּן שְׂרֵפָה, אֶלָּא אִם הוּא שָׁלֹשׁ עַל שָׁלֹשׁ, מַסְגִּירוֹ. וְאִם עָמַד בְּעֵינָיו שָׁבוּעוֹת שְׁנַיִם אוֹ פָשָׂה בְּשָׁבוּעַ רִאשׁוֹן, שׂוֹרֵף<i data-commentator="IkkarTosfotYomTov" data-label="יח"></i>. וְאִם פָּחוֹת מִשָּׁלֹשׁ עַל שָׁלֹשׁ, אֵינוֹ מִטַּמֵּא בַנְּגָעִים:
<b>הַטּוֹלֶה מִן הַמֻּסְגָּר.</b> שֶׁעָשָׂה טְלַאי מֵחֲתִיכַת בֶּגֶד מֻסְגָּר עַל בֶּגֶד טָהוֹר. וּמֻסְגָּר קָרֵי לְבֶגֶד שֶׁעָמַד בְּעֵינָיו בְּשָׁבוּעַ רִאשׁוֹן, וּבְשָׁבוּעַ שֵׁנִי כָּהָה, דְּקוֹרֵעַ מִמֶּנּוּ הַנֶּגַע וְשׂוֹרֵף מַה שֶּׁקָּרַע, וּשְׁאָר הַבֶּגֶד קָרוּי מֻסְגָּר:
<b>חָזַר הַנֶּגַע לַבֶּגֶד.</b> הַמֻּסְגָּר. שֶׁנִּטְּלָה מִמֶּנּוּ חֲתִיכָה זוֹ שֶׁהִיא עַתָּה טְלַאי לְבֶגֶד טָהוֹר, אַף עַל פִּי שֶׁהַבֶּגֶד הַמֻּסְגָּר טָעוּן שְׂרֵפָה כְּדִכְתִיב וְאִם תֵּרָאֶה עוֹד בַּבֶּגֶד וְגוֹ':
<b>מַצִּיל אֶת הַמַּטְלִית.</b> הַיְנוּ הַטְּלַאי הַזֶּה שֶׁנִּטַּל מִמֶּנּוּ וּמְחֻבָּר בְּבֶגֶד טָהוֹר, מַצִּילוֹ וְאֵינוֹ שׂוֹרְפוֹ<i data-commentator="IkkarTosfotYomTov" data-label="יט"></i> עִם הַבֶּגֶד הַמֻּסְגָּר:
<b>חָזַר.</b> הַנֶּגַע:
<b>לַמַּטְלִית.</b> לַחֲתִיכָה זוֹ שֶׁנִּטְּלָה מִן הַמֻּסְגָּר:
<b>יִשָּׂרֵף.</b> הַמֻּסְגָּר בְּכָל מָקוֹם שֶׁהוּא, כְּאִלּוּ הָיְתָה חֲתִיכָה זוֹ מְחֻבֶּרֶת בּוֹ. וַחֲתִיכָה תְּשַׁמֵּשׁ הַבֶּגֶד הַשֵּׁנִי שֶׁהִיא מְחֻבֶּרֶת בּוֹ: <b>בְּסִימָנִים.</b> שֶׁמַּסְגִּיר עִם הַבֶּגֶד הַשֵּׁנִי. דְּדִינוֹ שֶׁל שֵׁנִי כְּאִלּוּ הַנֶּגַע בּוֹ, בֵּין לְעִנְיַן הֶסְגֵּר בֵּין לְעִנְיַן שְׂרֵפָה וְכִבּוּס וְכָל דָּבָר. וּלְאַחַר שֶׁשִּׁמְּשָׁה הַבֶּגֶד הַשֵּׁנִי, אֲפִלּוּ הָלַךְ הַנֶּגַע לְגַמְרֵי מִן הַחֲתִיכָה, טָעוּן שְׂרֵפָה, שֶׁהֲרֵי מִשֶּׁחָזַר בּוֹ הַנֶּגַע מִתְּחִלָּתוֹ כְּבָר הֻזְקַק לִשְׂרֵפָה:
<h3>משנה ז</h3>
<b>קַיְטָא.</b> מַלְבּוּשׁ שֶׁרְגִילִים לִלְבֹּשׁ בִּימוֹת הַחַמָּה. תַּרְגּוּם קַיִץ, קַיְטָא. וְלִי נִרְאֶה שֶׁהוּא לָשׁוֹן רוֹמִ"י שֶׁקּוֹרִים לְמַלְבּוּשׁ שֶׁל אִשָּׁה קוטיי"א:
<b>שֶׁיֶּשׁ לָהּ פִּסְפָּסִין.</b> מְנֻמֶּרֶת בִּצְבָעִים הַרְבֵּה, לָבָן וְיָרֹק וְשָׁחֹר וְדוֹמֵיהֶן. פִּסְפָּסִין לְשׁוֹן פַּס יָד, שֶׁפִּסַּת יָד מִבֶּגֶד לָבָן וּפִסַּת יָד מִבֶּגֶד שֶׁל צֶבַע:
<b>וּלְבָנִים פּוֹשִׂים מִזֶּה לָזֶה.</b> מִלָּבָן לְלָבָן. וְאַף עַל פִּי שֶׁהַצָּבוּעַ מַפְסִיק, חָשׁוּב פִּשְׂיוֹן. דְּפִשְׂיוֹן רָחוֹק מְטַמֵּא בְכַגְּרִיס:
<b>וַהֲרֵי הוּא פִסְפָּס יְחִידִי.</b> כְּלוֹמַר, אִם לֹא הָיָה בוֹ אֶלָּא פִסְפָּס אֶחָד לָבָן<i data-commentator="IkkarTosfotYomTov" data-label="כ"></i>, וְכָל שְׁאָר הַפִּסְפָּסִין צְבוּעִין, מִי בָעֵי הֶסְגֵּר, אוֹ לֹא, מִשּׁוּם דְּאֵין לוֹ לְהֵיכָן יִפְשֶׂה:
<b>אָמַר לָהֶן לֹא שָׁמַעְתִּי.</b> כְּלוֹמַר, קִבַּלְתִּי מֵרַבּוֹתַי דְּטָעוּן הֶסְגֵּר, וְלֹא פֵרְשׁוּ לִי הַטַּעַם לָמָּה:
<b>אֲלַמֵּד בּוֹ.</b> כְּלוֹמַר, תַּרְשֵׁנִי לוֹמַר לְפָנֶיךָ טַעַם לַדָּבָר:
<b>אִם לְפָרֵשׁ דִּבְרֵי חֲכָמִים הֵן.</b> שֶׁלֹּא תִסְתֹּר מַה שֶּׁקִּבַּלְתִּי:
<b>שֶׁמָּא יַעֲמֹד שְׁנֵי שָׁבוּעוֹת.</b> שֶׁאַף עַל פִּי שֶׁאֵין לוֹ בַמֶּה יִפְשֶׂה יָכוֹל לָבֹא לִידֵי טֻמְאָה, אִם יַעֲמֹד בְּעֵינָיו שְׁנֵי שָׁבוּעוֹת:
<b>הַפִּשְׂיוֹן הַסָּמוּךְ.</b> כְּשֶׁפּוֹשֶׂה סָמוּךְ לָאוֹם:
<b>הָרָחוֹק.</b> שֶׁהָאוֹם בְּרֹאשׁ אֶחָד שֶׁל בֶּגֶד וְהַפִּשְׂיוֹן בְּרֹאשׁוֹ הַשֵּׁנִי<i data-commentator="IkkarTosfotYomTov" data-label="כא"></i>:
<b>הַחוֹזֵר.</b> כְּגוֹן שֶׁכָּהָה בַשֵּׁנִי דְּקוֹרְעוֹ וְשׂוֹרֵף מַה שֶּׁקָּרַע, וּכְתִיב וְאִם תֵּרָאֶה עוֹד בַּבֶּגֶד וְשָׂרַף וְגוֹ'. וְזֶהוּ הַחוֹזֵר, וְשִׁעוּרוֹ בְכַגְּרִיס:
<h3>משנה ח</h3>
<b>הַשְּׁתִי וְהָעֵרֶב.</b> שֶׁל צֶמֶר, שֶׁנִּכָּר בֵּין שְׁתִי לְעֵרֶב, שֶׁהַשְּׁתִי דַּק וְהָעֵרֶב עָב מְאֹד:
<b>הַשְּׁתִי מִשֶּׁיִּשָּׁלֵק.</b> דִּכְתִיב בְּבֶגֶד צֶמֶר אוֹ בְּבֶגֶד פִּשְׁתִּים אוֹ בִשְׁתִי אוֹ בְעֵרֶב, מַה בֶּגֶד שֶׁנִּגְמְרָה מְלַאכְתּוֹ, אַף שְׁתִי וָעֵרֶב מִשֶּׁתִּגָּמֵר מְלַאכְתָּן. וְתַנָּא קַמָּא סָבַר, אוֹ בִשְׁתִי, הִפְסִיק הָעִנְיָן:
<b>מִשֶּׁיִּשָּׁלֵק.</b> בְּמַיִם רוֹתְחִים. וְיֵשׁ סְפָרִים שֶׁגּוֹרְסִים מִשֶּׁיִּשָּׁלֶה, כְּלוֹמַר מִשֶּׁיִּהְיוּ שׁוֹלִין וּמְסִירִים אוֹתוֹ מִן הַיּוֹרָה שֶׁשּׁוֹלְקִים אוֹתָן בָּהּ לְלַבְּנָן:
<b>הָאוּנִין שֶׁל פִּשְׁתָּן.</b> אֲגֻדּוֹת מַטְוֶה שֶׁל פִּשְׁתָּן. וּלְפִי שֶׁבַּפִּשְׁתָּן אֵין נִכָּר בֵּין שְׁתִי לָעֵרֶב כְּמוֹ בַצֶּמֶר, מִשּׁוּם הָכִי לֹא מְפַלֵּיג בְּהוּ בֵּין שְׁתִי לְעֵרֶב:
<b>מִשֶּׁיִּתְלַבֵּנוּ.</b> שֶׁנּוֹתְנִים אוֹתָן בַּתַּנּוּר שֶׁיִּתְחַמְּמוּ בְהֶבֶל הַתַּנּוּר וְיִתְלַבְּנוּ שָׁם:
<b>פְּקַעַת.</b> עֵץ שֶׁהַנָּשִׁים מְסַבְּבוֹת הַמַּטְוֶה מִן הַכּוּשׁ לְתוֹכוֹ:
<b>כְּדֵי לֶאֱרֹג מִמֶּנָּה שָׁלֹשׁ עַל שָׁלֹשׁ.</b> שֶׁיְּהֵא בָהּ שִׁעוּר לַעֲשׂוֹת כָּל הַבֶּגֶד שֶׁל שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת מִמֶּנָּה, גַּם הַשְּׁתִי גַּם הָעֵרֶב, כִּדְקָתָנֵי וַאֲפִלּוּ כֻלָּהּ שְׁתִי וַאֲפִלּוּ כֻלָּהּ עֵרֶב:
<b>הָיְתָה פְסִיקוֹת.</b> שֶׁהָיוּ הַחוּטִים שֶׁבַּפְּקַעַת מֻפְסָקִין, לֹא הָוֵי חִבּוּר. אֲבָל אִם הָיוּ קְשׁוּרִים הָוֵי חִבּוּר:
<b>אֲפִלּוּ פְסִיקָה אַחַת.</b> שֶׁאֵין בְּכָל הַפְּקַעַת אֶלָּא פְסִיקָה אַחַת וּקְשָׁרָהּ, לֹא הָוֵי חִבּוּר. וְאֵין הֲלָכָה כְּרַבִּי יְהוּדָה:
<h3>משנה ט</h3>
<b>הַמַּעֲלֶה מִן הַפְּקַעַת לַחֲבֶרְתָּהּ.</b> פְּעָמִים שֶׁהַנָּשִׁים עוֹשׂוֹת פְּקַעַת בַּת אַמָּה אוֹ בַּת שְׁתֵּי אַמּוֹת וּמְגַלְגְּלוֹת וּמְסַבְּבוֹת מִזּוֹ לָזוֹ לַעֲשׂוֹת פְּקַעַת גְּדוֹלָה, וְאִם עַד שֶׁלֹּא תַעֲלֶה אֶת כֻּלָּהּ נִרְאָה נֶגַע בְּאַחַת מֵהֶן וְחוּט מְחַבְּרָן, הָוֵי הַשֵּׁנִי טָהוֹר:
<b>סְלִיל.</b> עֵץ חָלוּל כְּמִין קָנֶה שֶׁמְּחַבְּרִים עָלָיו הַמַּטְוֶה:
<b>כֹּבֶד הָעֶלְיוֹנָה.</b> שְׁנֵי עֵצִים עֲגֻלִּים שֶׁהָאוֹרְגִין כּוֹרְכִים בָּהֶן הַשְּׁתִי שֶׁלָּהֶן וְגוֹלְלִין, וְנִרְאָה נֶגַע בַּכֹּבֶד הָאֶחָד,
<b>הַשֵּׁנִי טָהוֹר.</b> דְּלֹא הָוֵי חִבּוּר:
<b>וְכֵן שְׁנֵי דַפֵּי חָלוּק.</b> נַמִּי אֵינָן חִבּוּר. וְלֹא כְעֵין חֲלוּקִים שֶׁלָּנוּ שֶׁמְּחַתְּכִים וּמְחַבְּרִין בּוֹ בָתֵּי הַזְּרוֹעַ וּשְׁאָר חֲתִיכוֹת בִּתְפִירָה שֶׁל חִבּוּר גָּמוּר, דְּהַהוּא וַדַּאי חֲשִׁיב חִבּוּר כְּאִלּוּ הוּא בֶגֶד אֶחָד, אֶלָּא מַיְרֵי דְּלֹא מִחַבַּר כֻּלֵּי הַאי:
<b>בְּנֶפֶשׁ הַמַּסֶּכֶת.</b> חוּט הָעֵרֶב שֶׁנִּכְנָס לְתוֹךְ הַשְּׁתִי כַּנֶּפֶשׁ לְתוֹךְ הַגּוּף, וְעַד שֶׁיִּתְיַשְּׁבוּ עַל מְכוֹנָם אֵצֶל הָאָרוּג הָוֵי כִשְׁתִי לְהִצְטָרֵף עִמּוֹ לְנֶגַע כַּגְּרִיס<i data-commentator="IkkarTosfotYomTov" data-label="כד"></i>. אִי נַמִּי, בַּתְּחִלָּה כְּשֶׁאוֹרֵג בּוֹ שְׁנֵי בָתֵּי נִירִים קֹדֶם שֶׁיֶּאֱרֹג בּוֹ שָׁלֹשׁ עַל שָׁלֹשׁ<i data-commentator="IkkarTosfotYomTov" data-label="כה"></i>:
<b>וּבַשְּׁתִי הָעוֹמֵד.</b> הֵם חוּטֵי הַשְּׁתִי שֶׁבֵּין כֹּבֶד הָעֶלְיוֹן לַתַּחְתּוֹן, שֶׁעוֹמְדִים שָׁם לֵאָרֵג וּלְהָסֵךְ בָּהֶן חוּטֵי הָעֵרֶב. וְקָא מַשְׁמַע לָן דְּלֹא תֵימָא כָּל חוּט וְחוּט עוֹמֵד בִּפְנֵי עַצְמוֹ וְאֵין בּוֹ רֹחַב כַּגְּרִיס, אֶלָּא כֻלָּם חִבּוּר זֶה לָזֶה, וְאִם נִרְאָה (נמי) נֶגַע בְּצַד זֶה, טָמֵא בְּצַד אַחֵר:
<b>אִם הָיָה רָצוּף.</b> שֶׁהַחוּטִים רְצוּפִים זֶה אֵצֶל זֶה כְּעֵין רִצְפָּה, שֶׁאוֹרְגִין זֶה אֵצֶל זֶה, שֶׁכֵּן דֶּרֶךְ הָאוֹרְגִים לְיַשְּׁבָן לִהְיוֹת אֲרִיגָתָם מְכֻוֶּנֶת, אָז חֲשִׁיבָא חִבּוּר. וְאִי לָאו הָכִי, חֲזִינַן כָּל חוּט כְּאִלּוּ עוֹמֵד בִּפְנֵי עַצְמוֹ וְלֹא הָוֵי חִבּוּר. וְאֵין הֲלָכָה כְּרַבִּי שִׁמְעוֹן:
<h3>משנה י</h3>
<b>נִרְאָה הַנֶּגַע בַּשְּׁתִי הָעוֹמֵד הָאָרִיג טָהוֹר.</b> כְּשֶׁאֵין עָתִיד לֶאֱרֹג יוֹתֵר:
<b>הַשְּׁתִי הָעוֹמֵד טָהוֹר.</b> הַיְנוּ מַה שֶּׁאֵין עָתִיד לְקַצֵּץ מִן הַשְּׁתִי עִם הָאָרוּג:
<b>הַנִּימִין.</b> חוּטִין שֶׁבְּרֹאשׁ הַסָּדִין וּבְסוֹפוֹ:
<b>מַצִּיל אֶת הָאֻמְרִיּוֹת.</b> שְׂפַת הַבֶּגֶד, שֶׁאֵינוֹ שׂוֹרֵף אוֹתוֹ, דִּכְתִיב וְשָׂרַף אֶת הַבֶּגֶד בַּצֶּמֶר אוֹ בַפִּשְׁתִּים, שֶׁאֵין תַּלְמוּד לוֹמַר בַּצֶּמֶר אוֹ בַפִּשְׁתִּים<i data-commentator="IkkarTosfotYomTov" data-label="כו"></i>, אֶלָּא לְלַמֶּדְךָ שֶׁאֵין שׂוֹרֵף הָאֻמְרִיּוֹת עִמָּהֶן:
<b>וַאֲפִלּוּ הֵן אַרְגָּמָן.</b> דְּלֹא תֵימָא דְּאֵין מַצִּיל אֶלָּא כְשֶׁהָאֻמְרִיּוֹת שֶׁל מִין אַחֵר שֶׁאֵינוֹ מִטַּמֵא בַנְּגָעִים כְּגוֹן שֶׁל מֶשִׁי וְשֶׁל זָהָב, קָמַשְׁמַע לָן וַאֲפִלּוּ הֵן אַרְגָּמָן שֶׁהוּא צֶמֶר צָבוּעַ<i data-commentator="IkkarTosfotYomTov" data-label="כז"></i> מַצִּיל:
<h3>משנה יא</h3>
<b>כֹּל הָרָאוּי לִטַּמֵּא טְמֵא מֵת.</b> בְּצֶמֶר וּפִשְׁתִּים אוֹ בְעוֹר:
<b>אַף עַל פִּי שֶׁאֵינוֹ מִטַּמֵּא מִדְרָס.</b> כְּגוֹן בֶּגֶד שָׁלֹשׁ עַל שָׁלֹשׁ, דְּאֵינוֹ מִטַּמֵּא מִדְרָס עַד שֶׁיְּהֵא בוֹ שְׁלֹשָׁה טְפָחִים עַל שְׁלֹשָׁה טְפָחִים, וּמִטַּמֵּא בְמֵת. וְכָל שֶׁכֵּן שֶׁכָּל הַמִּטַּמְּאִין מִדְרָס מִטַּמְּאִין בַּנְּגָעִים, וּבִלְבַד בִּלְבָנִים שֶׁאֵינָם צְבוּעִים:
<b>קֶלַע שֶׁל סְפִינָה וּוִילוֹן וְכוּ'.</b> כָּל הָנֵי דַחֲשִׁיב, מִטַּמְּאִין בְּמֵת וְאֵין מִטַּמְּאִים מִדְרָס:
<b>שָׁבִיס.</b> לְשׁוֹן הַשְּׁבִיסִים<i data-commentator="IkkarTosfotYomTov" data-label="כט"></i> וְהַשַּׂהֲרֹנִים הַכָּתוּב בִּישַׁעְיָה (פרק ג):
<b>וְגַלְגִּלּוֹן.</b> אַבְנֵט שֶׁחוֹגְרִים בּוֹ:
<b>סָגוֹס.</b> בֶּגֶד עָב מְאֹד וְהוּא כְּאַדֶּרֶת שֵׂעָר:
<b>בָּאָרִיג וּבַמּוֹכִין.</b> בְּגוּף הָאַדֶּרֶת וּבַשְּׂעָרוֹת הַבּוֹלְטִים מִמֶּנָּה. וַהֲלָכָה כְּרַבִּי אֱלִיעֶזֶר בֶּן יַעֲקֹב:
<b>הַחֵמֶת וְהַתּוּרְמָל.</b> כֵּלִים שֶׁל עוֹר, וְקוֹשְׁרִים אוֹתָן וְנִכְפָּל הָעוֹר בִּמְקוֹם הַקֶּשֶׁר, וְאֵין הַנֶּגַע שֶׁבִּכְפָלָיו נִרְאֶה אֶלָּא אִם כֵּן מִתְפַּשֵּׁט הָעוֹר. וּלְהָכִי קָתָנֵי נִרְאִין כְּדַרְכָּן, כְּלוֹמַר שֶׁאֵין פּוֹשְׁטוֹ, אֶלָּא רוֹאֵהוּ כָךְ כְּמוֹת שֶׁהוּא. חֵמֶת, נוֹד שֶׁל עוֹר. תּוּרְמָל, כְּמִין כִּיס גָּדוֹל שֶׁל עוֹר שֶׁהָרוֹעֶה מַנִּיחַ חֲפָצָיו בְּתוֹכוֹ:
<b>מִתּוֹכוֹ לַאֲחוֹרָיו.</b> אִם מִתְּחִלָּה נִרְאָה נֶגַע בְּתוֹכוֹ וְהִסְגִּירוֹ, וּבְסוֹף שָׁבוּעַ נִרְאָה נֶגַע בַּאֲחוֹרָיו מִבַּחוּץ, חֲשִׁיב פִּשְׂיוֹן. וּבַתּוֹסֶפְתָּא מַשְׁמַע דְּדַוְקָא בְעוֹרוֹת אָמְרִינַן הָכִי, וְלֹא בִבְגָדִים:
<h3>משנה יב</h3>
<b>בֶּגֶד הַמֻּסְגָּר.</b> שֶׁהָיָה בוֹ נֶגַע וּצְבָעוֹ<i data-commentator="IkkarTosfotYomTov" data-label="ל"></i> וְאֵין הַנֶּגַע נִכָּר בּוֹ:
<b>כֻּלָּן טְהוֹרִים.</b> דְּאֶת הַוַּדַּאי הוּא מְטַמֵּא, וְאֵינוֹ מְטַמֵּא אֶת הַסָּפֵק<i data-commentator="IkkarTosfotYomTov" data-label="לא"></i>:
<b>וַעֲשָׂאוֹ מוֹכִין.</b> קְרָעִים קְטַנִּים פְּחוּתִים מִשָּׁלֹשׁ עַל שָׁלֹשׁ, אֶלָּא שֶׁלֹּא הֻבְדְּלוּ לְגַמְרֵי:
<b>כֻּלָּן טְמֵאִין.</b> דְּכֵיוָן שֶׁנִּזְקַק לַטֻּמְאָה אֵין הַסָּפֵק מְטַהֲרוֹ:
<b>טָמֵא וְאָסוּר בַּהֲנָאָתוֹ.</b> דְּהָא שְׂרֵפָה בָעֵי<i data-commentator="IkkarTosfotYomTov" data-label="לב"></i>:
<h2>פרק יב</h2>
<h3>משנה א</h3>
<b>כָּל הַבָּתִּים.</b> וְדַוְקָא בְאֶרֶץ יִשְׂרָאֵל, דִּבְבֵית אֶרֶץ אֲחֻזַּתְכֶם כְּתִיב (ויקרא יד):
<b>חוּץ מִשֶּׁל נָכְרִים.</b> אִם קָנוּ בַיִת בְּאֶרֶץ יִשְׂרָאֵל. דְּהָכִי מַשְׁמַע, אֲחֻזַּתְכֶם מִטַּמְּאָה בַנְּגָעִים, וְאֵין אֲחֻזַּת הַנָּכְרִים מִטַּמְּאָה בַנְּגָעִים. וּכְשֵׁם שֶׁאֵין אֲחֻזָּתָם מִטַּמְּאָה בַנְּגָעִים, כָּךְ בִּגְדֵיהֶם וְגוּפָם<i data-commentator="IkkarTosfotYomTov" data-label="ב"></i> אֵין מִטַּמְּאִים בַּנְּגָעִים:
<b>יֵרָאוּ בַתְּחִלָּה.</b> וְהַיָּמִים שֶׁהָיָה בָהֶם הַנֶּגַע כָּל זְמַן שֶׁהָיוּ בְיַד נָכְרִים, אֵינָם עוֹלִים לָהֶן מִן הַחֶשְׁבּוֹן:
<b>בַּיִת עָגֹל.</b> שֶׁאֵין בּוֹ זָוִיּוֹת:
<b>טְרִיגוֹן.</b> שֶׁיֶּשׁ לוֹ שָׁלֹשׁ זָוִיּוֹת. שָׁלֹשׁ בִּלְשׁוֹן רוֹמִי טר"י. וְהוּא הַדִּין בַּיִת שֶׁיֶּשׁ לוֹ שְׁתֵּי זָוִיּוֹת אוֹ חָמֵשׁ<i data-commentator="IkkarTosfotYomTov" data-label="ג"></i>:
<b>אֵינוֹ מִטַּמֵּא בַנְּגָעִים.</b> דְּגַבֵּי נְגָעִים כְּתִיב קִירֹת קִירֹת<i data-commentator="IkkarTosfotYomTov" data-label="ד"></i> שְׁתֵּי פְעָמִים, וּמִעוּט קִירוֹת שְׁנַיִם, הֲרֵי אַרְבָּעָה:
<b>וּבְאַסְקַרְיָא.</b> הוּא תֹּרֶן הַסְּפִינָה. וְיֵשׁ סְפָרִים שֶׁגּוֹרְסִים אַכְסַדְיָא, וְהֵן קוֹרוֹת שֶׁקּוֹשְׁרִים בְּיַחַד וּמוֹלִיכִין אוֹתָן בַּנְּהָרוֹת וּבַיָּם. וּבִלְשׁוֹן מִקְרָא קְרוּיִין רַפְסוֹדוֹת:
<b>אֵינָן מִטַּמְּאִין בַּנְּגָעִים.</b> דִּכְתִיב בְּבֵית אֶרֶץ, עַד שֶׁיִּהְיֶה הַבַּיִת מְחֻבָּר בָּאָרֶץ:
<b>עַל אַרְבַּע קוֹרוֹת.</b> כְּמוֹ אוֹ עַל אַרְבַּע קוֹרוֹת. שֶׁהָיָה הַבַּיִת בָּנוּי עַל גַּבֵּי הַקּוֹרוֹת<i data-commentator="IkkarTosfotYomTov" data-label="ה"></i>:
<b>אֲפִלּוּ עַל אַרְבָּעָה עַמּוּדִים.</b> שֶׁהָעַמּוּדִים מְחֻבָּרִים בָּאָרֶץ וְהֵן נֶחְשָׁבִים אַרְבַּע זָוִיּוֹת לַבַּיִת וְהַגַּג עֲלֵיהֶן, מִטַּמֵּא בַנְּגָעִים אַף עַל פִּי שֶׁהוּא פָתוּחַ מִכָּל צְדָדָיו<i data-commentator="IkkarTosfotYomTov" data-label="ו"></i>:
<h3>משנה ב</h3>
<b>בַּיִת שֶׁאַחַד מִצְּדָדָיו.</b> אֶחָד מֵאַרְבָּעָה כְתָלָיו מְחֻפֶּה בְשַׁיִשׁ מרמר"א:
<b>בְּסֶלַע.</b> צֹר שֶׁהוּא שָׁם מִשֵּׁשֶׁת יְמֵי בְרֵאשִׁית:
<b>בִּלְבֵנִים.</b> עֲשׂוּיִים בְּכִבְשָׁן:
<b>בְּעָפָר.</b> שֶׁהַכֹּתֶל עָשׂוּי מִגּוּשֵׁי עָפָר:
<b>טָהוֹר.</b> דְּבָעִינַן שֶׁיִּהְיוּ אַרְבָּעָה קִירוֹת הַבַּיִת רְאוּיִין לִטַּמֵּא בַנְּגָעִים, וְאִם אֶחָד מִן הַקִּירוֹת עָשׂוּי בְּדָבָר שֶׁאֵין רָאוּי לִטַּמֵּא, כְּגוֹן כָּל הָנֵי דְאָמְרִינַן, הַבַּיִת טָהוֹר:
<b>בַּיִת שֶׁלֹּא הָיוּ בוֹ אֲבָנִים וְעֵצִים וְעָפָר.</b> כָּל שְׁלָשְׁתָּן, אֶלָּא אֶחָד מֵהֶן הָיָה בוֹ, וְנִרְאָה הַנֶּגַע בְּאוֹתוֹ הָאֶחָד, טָהוֹר. דְּבָעִינַן שֶׁיְּהֵא רָאוּי לִטַּמֵּא קֹדֶם רְאִיַּת הַנֶּגַע:
<b>עַד שֶׁיִּהְיוּ בוֹ אֲבָנִים וְעֵצִים וְעָפָר.</b> דִּכְתִיב (ויקרא יד) אֶת אֲבָנָיו וְאֶת עֵצָיו וְאֵת כָּל עֲפַר הַבָּיִת<i data-commentator="IkkarTosfotYomTov" data-label="ט"></i>:
<h3>משנה ג</h3>
<b>עַד שֶׁיֵּרָאֶה כִשְׁנֵי גְרִיסִין.</b> דִּכְתִיב (שם) וְרָאָה אֶת הַנֶּגַע וְהִנֵּה הַנֶּגַע, מְלַמֵּד שֶׁאֵין נִגְעֵי בָתִּים מִטַּמְּאִין, עַד שֶׁיֵּרָאוּ כִּשְׁנֵי גְרִיסִין:
<b>אוֹ עַל אֶבֶן אֶחָת.</b> וְהַיְנוּ טַעֲמָא דְאָמַר רַבִּי יִשְׁמָעֵאל אַרְבַּע אֲבָנִים לְאַרְבָּעָה כָתְלֵי הַבַּיִת, לְכָל כֹּתֶל אֶבֶן אֶחָת. וּלְרַבִּי עֲקִיבָא דְּאָמַר עַד שֶׁיֵּרָאוּ כִשְׁנֵי גְרִיסִים עַל שְׁתֵּי אֲבָנִים לֹא עַל אֶבֶן אַחַת, אֵין פָּחוֹת מִשְּׁמֹנֶה אֲבָנִים, לְכָל כֹּתֶל שְׁתֵּי אֲבָנִים:
<b>רַבִּי אֶלְעָזָר בְּרַבִּי שִׁמְעוֹן אוֹמֵר כוּ'.</b> טַעֲמָא דְרַבִּי אֶלְעָזָר בְּרַבִּי שִׁמְעוֹן [בְּסַנְהֶדְרִין דַּף עא] דִּכְתִיב קִיר וּכְתִיב קִירֹת, אֵיזֶהוּ קִיר שֶׁהוּא כְקִירוֹת, הֱוֵי אוֹמֵר זֶה קֶרֶן זָוִית, וּבְכָל קִיר בָּעִינַן שִׁעוּר נֶגַע, דְּהַיְנוּ כַּגְּרִיס הַקִּלְקִי מְרֻבָּע בְּכָל אֶחָד וְאֶחָד<i data-commentator="IkkarTosfotYomTov" data-label="י"></i>. וַהֲלָכָה כְּרַבִּי עֲקִיבָא:
<h3>משנה ד</h3>
<b>עֵצִים.</b> כִּדְאָמְרִינַן שֶׁאֵין הַבַּיִת מִטַּמֵּא עַד שֶׁיִּהְיוּ בוֹ עֵצִים, כַּמָּה יִהְיוּ בְכָל כֹּתֶל וְכֹתֶל, כְּדֵי לִתֵּן תַּחַת הַשְּׁקוֹף. כָּךְ צָרִיךְ לְכָל קִיר וְקִיר:
<b>שְׁקוֹף.</b> מָקוֹם שֶׁהַדֶּלֶת שׁוֹקֵף עָלָיו, וּרְגִילִין לִתֵּן עֵץ תַּחְתָּיו:
<b>סַנְדָּל לַאֲחוֹרֵי הַשְּׁקוֹף.</b> רְגִילִים לְהַנִּיחַ עֵץ לַאֲחוֹרֵי הַשְּׁקוֹף לְהָגֵן, וְנִקְרָא סַנְדָּל, כְּמוֹ שֶׁהַסַּנְדָּל מֵגֵן עַל הָרֶגֶל. שְׁקוֹף, נִקְרָא בֵּין שֶׁל פֶּתַח בֵּין שֶׁל חַלּוֹן:
<b>פַּצִּים.</b> לְשׁוֹן סֶדֶק וְקֶרַע. כְּמוֹ (תהלים ס) הִרְעַשְׁתָּה אֶרֶץ פְּצַמְתָּהּ:
<b>קִירוֹת הָאֵבוּס.</b> שֶׁל בְּהֵמָה:
<b>וְקִירוֹת הַמְּחִצָּה.</b> שֶׁל (חצרות) גַּנּוֹת וּפַרְדֵּסִים:
<b>אֵין מִטַּמְּאִין בַּנְּגָעִים.</b> דִּכְתִיב בְּקִירֹת הַבַּיִת, וְלֹא בְּקִירוֹת הָאֵבוּס וְלֹא בְּקִירוֹת הַמְּחִצָּה:
<b>יְרוּשָׁלַיִם וְחוּצָה לָאָרֶץ אֵינָן מִטַּמְּאִין בַּנְּגָעִים.</b> דִּכְתִיב (ויקרא יד) בְּבֵית אֶרֶץ אֲחֻזַּתְכֶם, וְחוּצָה לָאָרֶץ אֵינָהּ אֲחֻזַּתְכֶם, וִירוּשָׁלַיִם נַמִּי לֹא נִתְחַלְּקָה לַשְּׁבָטִים<i data-commentator="IkkarTosfotYomTov" data-label="יב"></i>:
<h3>משנה ה</h3>
<b>לֹא יִגְזֹר.</b> לֹא יִפְסֹק הַדַּיָּן לוֹמַר שֶׁהוּא נֶגַע וַדַּאי, מִדִּכְתִיב כְּנֶגַע נִרְאָה לִי בַּבָּיִת, וְלֹא כְתִיב נֶגַע:
<b>אֲפִלּוּ חֲבִילֵי עֵצִים.</b> שֶׁאֵינָן בִּכְלַל טֻמְאָה, צָרִיךְ לְפַנּוֹת. וְהָא דִכְתִיב וְלֹא יִטְמָא כָּל אֲשֶׁר בַּבָּיִת, דְּמַשְׁמַע דְּאַטֻּמְאָה קָפֵיד רַחֲמָנָא, סְבִירָא לֵיהּ לְרַבִּי יְהוּדָה דְּמִלְּתָא בְאַנְפֵּי נַפְשַׁהּ הִיא, לְאַשְׁמוֹעִינַן דְּכֵלִים דַּהֲווּ מֵעִקָּרָא נַמִּי מִטַּמּוּ אִי שָׁבֵיק לְהוּ<i data-commentator="IkkarTosfotYomTov" data-label="יד"></i>. וְאֵין הֲלָכָה כְּרַבִּי יְהוּדָה:
<b>עֵסֶק זֶה לַפִּנּוּי.</b> בִּתְמִיָּה, וְכִי לְהַעֲסִיקוֹ לְפַנּוֹת אֶת הַבַּיִת הֻצְרַךְ הַכָּתוּב, שֶׁאַתָּה מַזְקִיקוֹ לְפַנּוֹת דְּבָרִים שֶׁאֵין מְקַבְּלִים טֻמְאָה, עַל כָּרְחָךְ לֹא בָא הַכָּתוּב לִדְרֹשׁ אֶלָּא כְּמוֹ שֶׁדּוֹרֵשׁ רַבִּי מֵאִיר שֶׁהַתּוֹרָה חָסָה עַל מָמוֹנָן שֶׁל יִשְׂרָאֵל:
<b>פַּכּוֹ.</b> לְשׁוֹן פַּכִּים קְטַנִּים:
<b>תִּפְיוֹ.</b> מָקוֹם שֶׁאוֹפֶה וּמְבַשֵּׁל בּוֹ קְדֵרָתוֹ, כְּגוֹן תַּנּוּר וְכִירַיִם שֶׁל חֶרֶס הַמִּטַּלְטְלִין. וְיֵשׁ סְפָרִים שֶׁגּוֹרְסִים טִפְיוֹ בְּטֵי"ת, וְהוּא כְּלִי חֶרֶס קָטָן מְאֹד שֶׁאֵין הַמַּשְׁקֶה יוֹצֵא הֵימֶנּוּ אֶלָּא טִיף טִיף. וְכָל אֵלּוּ אֵין לָהֶם טָהֳרָה בְמִקְוֶה:
<b>אִם כָּךְ עַל שֶׁל רָשָׁע.</b> שֶׁהַנְּגָעִים בָּאִים עַל לָשׁוֹן הָרָע:
<h3>משנה ו</h3>
<b>אֵינוֹ הוֹלֵךְ לְתוֹךְ בֵּיתוֹ.</b> דִּכְתִיב וְיָצָא הַכֹּהֵן מִן הַבַּיִת. יָכוֹל יֵלֵךְ לְבֵיתוֹ וְיַסְגִּיר, תַּלְמוּד לוֹמַר אֶל פֶּתַח הַבָּיִת, אִי אֶל פֶּתַח הַבַּיִת, יָכוֹל יַעֲמֹד תַּחַת הַמַּשְׁקוֹף וְיַסְגִּיר, תַּלְמוּד לוֹמַר וְיָצָא מִן הַבַּיִת, עַד שֶׁיֵּעָקֵר מִכָּל הַבַּיִת:
<b>וְלֹא סִיד מִכָּל מָקוֹם.</b> דִּכְתִיב וְעָפָר אַחֵר יִקַּח, וְסִיד לֹא הָוֵי עָפָר אֶלָּא אֶבֶן שְׂרֵפָה:
<b>לֹא אַחַת תַּחַת שְׁתַּיִם.</b> אֶבֶן גְּדוֹלָה שֶׁמְּמַלְּאָה מְקוֹם הַשְּׁתַיִם:
<b>מִכָּאן אָמְרוּ אוֹי לָרָשָׁע וְאוֹי לִשְׁכֵנוֹ.</b> שֶׁאִם כֹּתֶל מַפְסִיק בֵּין שְׁנֵי בָתִּים וְנִרְאָה נֶגַע בַּכֹּתֶל לְצַד בַּיִת זֶה, בַּעַל הַבַּיִת הָאַחֵר צָרִיךְ לְהִטַּפֵּל עִמּוֹ, דִּכְתִיב וְחִלְּצוּ אֶת הָאֲבָנִים, לְשׁוֹן רַבִּים. וְלָזֶה שֶׁהַנֶּגַע לְצַד בֵּיתוֹ קוֹרֵא רָשָׁע, שֶׁהַנְּגָעִים בָּאִים עַל לָשׁוֹן הָרָע כְּדַאֲמַרַן:
<b>שְׁנֵיהֶם קוֹצְעִים.</b> לְשׁוֹן וְאֶת הַבַּיִת יַקְצִעַ<i data-commentator="IkkarTosfotYomTov" data-label="כ"></i>:
<b>יִקַּח וְטָח.</b> לְשׁוֹן יָחִיד, לְמַעוֹטֵי חֲבֵרוֹ שֶׁאֵין מִטַּפֵּל עִמּוֹ בַטִּיחָה:
<h3>משנה ז</h3>
<b>בָּא בְסוֹף שָׁבוּעַ.</b> אַחֲרֵי הִטּוֹחַ הַבַּיִת, חוֹזֵר וּמַסְגִּירוֹ, וְאִם בְּסוֹף שָׁבוּעַ חָזַר הַנֶּגַע, וְנָתַץ אֶת הַבַּיִת:
<b>הַפִּשְׂיוֹן הַסָּמוּךְ.</b> שֶׁפָּשָׂה סָמוּךְ לַנֶּגַע:
<b>וְהַחוֹזֵר כִּשְׁנֵי גְרִיסִים.</b> דִּכְתִיב וְאִם יָשׁוּב הַנֶּגַע, כְּאָדָם הָאוֹמֵר חָזַר פְּלוֹנִי לִמְקוֹמוֹ, וְהַנֶּגַע שֶׁבַּבָּתִּים בַּתְּחִלָּה אֵינוֹ מְטַמֵּא אֶלָּא בִשְׁנֵי גְרִיסִים, כְּדַאֲמַרַן:
<h2>פרק יג</h2>
<h3>משנה א</h3>
<b>עֲשָׂרָה בָתִּים.</b> הַכֵּהֶה בָרִאשׁוֹן. בְּסוֹף שָׁבוּעַ רִאשׁוֹן כָּהָה, אוֹ הָלַךְ הַנֶּגַע לְגַמְרֵי. הֲרֵי שְׁנֵי בָתִּים, דְּכִשְׁנַיִם הֵן חֲשׁוּבִים:
<b>קוֹלְפוֹ.</b> קוֹלֵף מְקוֹם הַנֶּגַע בִּלְבַד, וְהַבַּיִת טָהוֹר:
<b>הַכֵּהֶה.</b> בְּסוֹף שָׁבוּעַ שֵׁנִי, וְהַהוֹלֵךְ לְגַמְרֵי. שְׁנַיִם אֲחֵרִים, הֲרֵי אַרְבָּעָה:
<b>הַפּוֹשֶׂה בְּשָׁבוּעַ רִאשׁוֹן: חוֹלֵץ וְקוֹצֶה וְטָח וְנוֹתֵן לוֹ שָׁבוּעַ.</b> וְאִם חָזַר, נוֹתֵץ. הֲרֵי חֲמִשָּׁה:
<b>לֹא חָזַר טָעוּן צִפֳּרִים.</b> הֲרֵי שִׁשָּׁה:
<b>עָמַד.</b> בְּעֵינָיו בְּשָׁבוּעַ רִאשׁוֹן: <b>וּפָשָׂה בַשֵּׁנִי, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ.</b> חָזַר, נוֹתֵץ. הֲרֵי שִׁבְעָה:
<b>לֹא חָזַר טָעוּן צִפֳּרִים.</b> הֲרֵי שְׁמֹנָה:
<b>עָמַד.</b> בְּעֵינָיו בְּשָׁבוּעַ רִאשׁוֹן וּבְשָׁבוּעַ שֵׁנִי: <b>חוֹלֵץ וְקוֹצֶה וְטָח וְנוֹתֵן לוֹ שָׁבוּעַ.</b> שֶׁדִּין הָעוֹמֵד בְּעֵינָיו בְּשָׁבוּעַ שֵׁנִי כְּדִין הַפּוֹשֶׂה. חָזַר, נוֹתֵץ. הֲרֵי תִשְׁעָה:
<b>לֹא חָזַר טָעוּן צִפֳּרִים.</b> הֲרֵי עֲשָׂרָה:
<b>אִם עַד שֶׁלֹּא טִהֲרוֹ בַצִּפֳּרִים נִרְאָה בוֹ נֶגַע.</b> הֲרֵי הוּא כְּחוֹזֵר, וְטָעוּן נְתִיצָה. אֲבָל מִשֶּׁטִּהֲרוֹ, הָוֵי לֵיהּ כְּנֶגַע חָדָשׁ וּמַסְגִּירוֹ:
<h3>משנה ב</h3>
<b>הָאֶבֶן שֶׁבַּזָּוִית.</b> שֶׁהִיא בֵינוֹ וּבֵין חֲבֵרוֹ בְּשֻׁתָּפוּת<i data-commentator="IkkarTosfotYomTov" data-label="ב"></i>:
<b>חוֹלֵץ אֶת כֻּלּוֹ.</b> כִּדְדָרְשִׁינַן וְחִלְּצוּ, מְלַמֵּד שֶׁשְּׁנֵיהֶם חוֹלְצִים:
<b>בִּזְמַן שֶׁהוּא נוֹתֵץ.</b> אֶת הַבַּיִת כֻּלּוֹ:
<b>נוֹתֵץ שֶׁלּוֹ.</b> דְּגַבֵּי נְתִיצָה כְּתִיב אֶת אֲבָנָיו וְאֶת עֵצָיו, אֲבָנָיו שֶׁלּוֹ וְעֵצָיו שֶׁלּוֹ:
<b>רֹאשׁ וּפִתִּין.</b> פֵּרֵשׁ הֶעָרוּךְ, אוֹתָהּ הָאֶבֶן אוֹ אוֹתוֹ הָעֵץ שֶׁתּוֹפֵס מִצַּד מַעֲרָב נִדְבָּךְ שֶׁלּוֹ, וּלְצַד מִזְרָח נִדְבָּךְ שֶׁל חֲבֵרוֹ, שֵׁם אוֹתָהּ הָאֶבֶן אוֹ אוֹתוֹ הָעֵץ, רֹאשׁ. וְאוֹתָם הָאֲבָנִים וְעֵצִים שֶׁבְּנִדְבָּךְ זֶה בַּמַּעֲרַב אַחַת, וּבְנִדְבָּךְ זֶה בַּמִּזְרָח אַחַת, שְׁמָן פִּתִּין<i data-commentator="IkkarTosfotYomTov" data-label="ג"></i>:
<h3>משנה ג</h3>
<b>נוֹתֵן אֶת הַקּוֹרוֹת לָעֲלִיָּה.</b> וְסוֹמְכָן בָּעַמּוּדִין וְאֵינוֹ נוֹתְצָן עִם הַבַּיִת, דִּכְתִיב אֶת אֲבָנָיו וְאֶת עֵצָיו וְאֵת [כָּל] עֲפַר הַבָּיִת, וְלֹא אֲבָנִים וְעֵצִים וְעָפָר שֶׁל עֲלִיָּה:
<b>נִתָּצִין עִמּוֹ.</b> דְּדָרְשִׁינַן אֶת אֲבָנָיו וְאֶת עֵצָיו וְאֶת עֲפַר הַבָּיִת, כָּל אֲבָנִים שֶׁנִּבְנוּ עִמּוֹ וְכָל עֵצִים שֶׁנִּבְנוּ עִמּוֹ וְכָל עָפָר שֶׁנִּבְנָה עִמּוֹ. וְכֵיוָן דְּאֵין עֲלִיָּה עַל גַּבָּיו, הֲרֵי כֻלָּם נִבְנוּ עִמּוֹ:
<b>מַלְבְּנִים.</b> כְּמִין לְבֵנִים מְרֻבָּעוֹת שֶׁשּׁוֹטְחִים עַל הַגַּגּוֹת<i data-commentator="IkkarTosfotYomTov" data-label="ו"></i>. וְיֵשׁ מְפָרְשִׁים, כְּעֵין מְזוּזוֹת שֶׁעוֹשִׂים בַּחַלּוֹנוֹת מִבַּחוּץ לְנוֹי, וְאֵין מְחֻבָּרִים בְּטִיט בַּחַלּוֹן:
<b>שְׂרִיגוֹת.</b> כְּמִין סְבָכָה שֶׁעוֹשִׂים בַּחַלּוֹן שֶׁמִּסְתַּכְּלִים מִשָּׁם לִרְשׁוּת הָרַבִּים<i data-commentator="IkkarTosfotYomTov" data-label="ז"></i>:
<b>מַלְבֵּן.</b> עֵץ אָרֹךְ שֶׁעַל הַקִּיר הֶעָשׂוּי לְהוֹשִׁיב עָלָיו רָאשֵׁי הַקּוֹרוֹת שֶׁלֹּא יֵרָקְבוּ מִלַּחְלוּחִית הַחוֹמָה:
<b>בְּכַזָּיִת.</b> מִשּׁוּם דְּצָרַעַת אִתַּקַּשׁ לְמֵת, דִּכְתִיב (במדבר יב) אַל נָא תְהִי כַּמֵּת:
<b>בְּמַשֶּׁהוּ.</b> כְּאֵבָרִים שֶׁל מֵת, דִּתְנַן בְּאֳהָלוֹת, הָאֵבָרִים אֵין לָהֶם שִׁעוּר. וְאֵין הֲלָכָה כְּרַבִּי אֶלְעָזָר:
<h3>משנה ד</h3>
<b>בַּיִת הַמֻּסְגָּר מְטַמֵּא מִתּוֹכוֹ.</b> כְּדִכְתִיב וְהַבָּא אֶל הַבַּיִת<i data-commentator="IkkarTosfotYomTov" data-label="ח"></i> כָּל יְמֵי הִסְגִּיר אֹתוֹ יִטְמָא עַד הָעָרֶב. וְהָאֲבָנִים הַמְנֻגָּעִים עַצְמָן, אֲפִלּוּ בְמֻסְגָּר מְטַמְּאִין מֵאֲחוֹרֵיהֶן:
<b>וְהַמֻּחְלָט מִתּוֹכוֹ וּמֵאֲחוֹרָיו.</b> הַנּוֹגֵעַ בַּבַּיִת מֵאֲחוֹרָיו, טָמֵא, דִּכְתִיב בְּמֻחְלָט, צָרַעַת מַמְאֶרֶת בַּבַּיִת טָמֵא הוּא, מַה תַּלְמוּד לוֹמַר טָמֵא הוּא, הוֹסִיף לוֹ שֶׁיְּהֵא טָמֵא בֵּין מִתּוֹכוֹ בֵּין מֵאֲחוֹרָיו:
<b>זֶה וָזֶה מְטַמְּאִין בְּבִיאָה.</b> לְטַמֵּא כָּל הַנִּכְנָס בְּתוֹכוֹ:
<h3>משנה ה</h3>
<b>הַבּוֹנֶה מִן הַמֻּסְגָּר בְּטָהוֹר.</b> לְאַחַר שֶׁחָלַץ וְקָצַע וְטָח וְנָתַן לוֹ שָׁבוּעַ, בְּתוֹךְ יְמֵי הֶסְגֵּרוֹ לָקַח מֵאוֹתוֹ בַיִת אֲבָנִים וּבְנָאָן בְּבַיִת אַחֵר:
<b>חָזַר נֶגַע לַבַּיִת.</b> הַמֻּסְגָּר:
<b>חוֹלֵץ אֶת הָאֲבָנִים.</b> שֶׁלָּקַח מִמֶּנּוּ וּמְסַלְּקָן מִן הַטָּהוֹר, וְהֵן טְמֵאִים כְּטֻמְאַת הַבַּיִת שֶׁנְּטָלָן מִמֶּנּוּ:
<b>חָזַר הַנֶּגַע לָאֲבָנִים.</b> שֶׁנִּבְנָה בְטָהוֹר:
<b>הַבַּיִת.</b> הַמֻּסְגָּר יִנָּתֵץ, כְּאִלּוּ הָיוּ קְבוּעִים בּוֹ. וְהָנֵי אֲבָנִים נַמִּי בָּעוּ נְתִיצָה, אֶלָּא שֶׁמַּמְתִּין לָהֶם עַד שֶׁיְּשַׁמְּשׁוּ הַבַּיִת הַשֵּׁנִי בְּסִימָנִין, דְּטָעוּן הֶסְגֵּר, וְדִינוֹ לְכָל דָּבָר כְּכָל בַּיִת שֶׁנִּרְאָה בוֹ נֶגַע בַּתְּחִלָּה:
<h3>משנה ו</h3>
<b>בַּיִת שֶׁהוּא מֵסֵךְ עַל גַּבֵּי בַיִת הַמְנֻגָּע.</b> כְּגוֹן שֶׁבַּיִת הַמְנֻגָּע בָּנוּי בְּתוֹךְ בַּיִת אַחֵר. וְכֵן אִילָן שֶׁבַּיִת הַמְנֻגָּע בָּנוּי תַּחְתָּיו:
<b>הַנִּכְנָס לַחִיצוֹן טָהוֹר.</b> דְּהַאי לְחוֹדֵיהּ קָאֵי וְהַאי לְחוֹדֵיהּ קָאֵי. וְדָמֵי לְבַיִת וַעֲלִיָּה, דְּאִי קָאֵי מְצֹרָע בַּבַּיִת, עֲלִיָּה טְהוֹרָה:
<b>וּמָה אִם אֶבֶן אַחַת.</b> שֶׁמִּבַּיִת הַמְנֻגָּע, מְטַמְּאָה כָּל אֲשֶׁר בָּאֹהֶל:
<b>הַבַּיִת כֻּלּוֹ.</b> שֶׁהוּא תַּחַת בַּיִת אַחֵר, לֹא כָל שֶׁכֵּן שֶׁיְּטַמֵּא כָּל מַה שֶּׁבְּתוֹךְ הַחִיצוֹן. וַהֲלָכָה כְּרַבִּי אֱלִיעֶזֶר:
<h3>משנה ז</h3>
<b>וְהַטָּהוֹר עוֹבֵר טָמֵא.</b> דִּכְתִיב בִּמְצֹרָע, מִחוּץ לַמַּחֲנֶה מוֹשָׁבוֹ, מִכָּאן שֶׁמּוֹשָׁבוֹ טָמֵא. הִלְכָּךְ כְּשֶׁהַטָּמֵא עוֹמֵד תַּחַת הָאִילָן, נַעֲשֶׂה מְקוֹם הָאִילָן מוֹשָׁבוֹ וְהַטָּהוֹר הָעוֹבֵר שָׁם טָמֵא. אֲבָל כְּשֶׁהַטָּמֵא עוֹבֵר וְאֵינוֹ עוֹמֵד לָפוּשׁ שָׁם, אֵין זֶה קָרוּי מוֹשָׁבוֹ, וְאַף עַל פִּי שֶׁהַטָּהוֹר יוֹשֵׁב שָׁם, טָהוֹר וְאֵינוֹ מְקַבֵּל טֻמְאָה:
<b>וְאִם עָמַד.</b> הַטָּמֵא, נִטְמָא מְקוֹם הָאִילָן וְנִטְמָא הַטָּהוֹר הָעוֹבֵר<i data-commentator="IkkarTosfotYomTov" data-label="י"></i> שָׁם:
<b>וְכֵן בְּאֶבֶן הַמְנֻגַּעַת.</b> אִם אָדָם הַנּוֹשְׂאָהּ עוֹבֵר תַּחַת הָאִילָן, הַטָּהוֹר הָעוֹמֵד שָׁם לֹא נִטְמָא:
<b>וְאִם הִנִּיחָהּ טָמֵא.</b> וְהוּא הַדִּין אֲפִלּוּ לֹא הִנִּיחָהּ, אֶלָּא שֶׁעָמַד הַנּוֹשְׂאָהּ:
<h3>משנה ח</h3>
<b>טָהוֹר שֶׁהִכְנִיס רֹאשׁוֹ וְרֻבּוֹ.</b> דִּבְצִיר מֵרֹאשׁוֹ וְרֻבּוֹ לָא חֲשִׁיבָא בִיאָה:
<b>שֶׁהִכְנִיס מִמֶּנָּה שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת.</b> חֲשִׁיבָא כְּאִלּוּ נִכְנְסָה כָּל הַטַּלִּית כֻּלָּהּ. אֲבָל פָּחוֹת מִכֵּן לֹא, דִּבְצִיר מִשָּׁלֹשׁ עַל שָׁלֹשׁ אֵינָהּ מְקַבֶּלֶת טֻמְאָה וְלָא חֲשִׁיבָא:
<b>וּטְמֵאָה.</b> כְּגוֹן טַלִּית הַמְנֻגַּעַת שֶׁהִכְנִיס מִמֶּנָּה כַזַּיִת לְבַיִת טָהוֹר:
<b>טִמְּאַתּוּ.</b> דְּצָרַעַת אִתַּקַּשׁ לְמֵת. וְטַלִּית הַמְנֻגַּעַת דִּמְטַמְּאָה בְּבִיאָה נַפְקָא לָן מִקְּרָא דִּכְתִיב [וַיִּקְרָא יד] וּלְצָרַעַת הַבֶּגֶד וְלַבָּיִת, מַקִּישׁ בֶּגֶד לְבַיִת, מַה בַּיִת מְטַמֵּא בְּבִיאָה דְּהָא כְתִיב [שָׁם] וְהַבָּא אֶל הַבַּיִת וְגוֹ', אַף בֶּגֶד מְטַמֵּא בְּבִיאָה<i data-commentator="IkkarTosfotYomTov" data-label="יג"></i>. מִנַּיִן לְרַבּוֹת אֶת כֻּלָּן כְּגוֹן שְׁתִי וָעֵרֶב וְעוֹרוֹת<i data-commentator="IkkarTosfotYomTov" data-label="יד"></i>, תַּלְמוּד לוֹמַר [שָׁם יג] זֹאת תּוֹרַת נֶגַע צָרַעַת בֶּגֶד הַצֶּמֶר, מַקִּישׁ כֻּלָּן לְבֶגֶד, מַה בֶּגֶד מְטַמֵּא בְּבִיאָה, אַף כֻּלָּן מְטַמְּאִין בְּבִיאָה<i data-commentator="IkkarTosfotYomTov" data-label="טו"></i>:
<h3>משנה ט</h3>
<b>וְכֵלָיו עַל כְּתֵפוֹ.</b> מְקֻפָּלִים וּמֻנָּחִים עַל כְּתֵפוֹ דֶּרֶךְ מַשְּׂאוֹי:
<b>וְטַבְּעוֹתָיו בְּיָדָיו.</b> מֻנָּחִים עַל פַּס יָדוֹ שֶׁלֹּא כְדֶרֶךְ מַלְבּוּשׁ:
<b>הוּא וָהֵן טְמֵאִין מִיָּד.</b> דְּקָרִינַן נַמִּי בְכֵלִים וְהַבָּא אֶל הַבַּיִת יִטְמָא:
<b>הָיָה לָבוּשׁ בְּכֵלָיו.</b> דְּהַשְׁתָּא אֵין כֵּלָיו טְמֵאִים אֶלָּא מֵחֲמַת דִּידֵיהּ:
<b>וְהֵן טְהוֹרִים עַד שֶׁיִּשְׁהֶה בִּכְדֵי אֲכִילַת פְּרָס.</b> דִּכְתִיב וְהָאֹכֵל בַּבַּיִת יְכַבֵּס אֶת בְּגָדָיו וְהַשֹּׁכֵב בַּבַּיִת יְכַבֵּס אֶת בְּגָדָיו, וְתַנְיָא, אֵין לִי אֶלָּא אוֹכֵל וְשׁוֹכֵב, לֹא אוֹכֵל וְלֹא שׁוֹכֵב מִנַּיִן, תַּלְמוּד לוֹמַר יְכַבֵּס בְּגָדָיו, רִבָּה. אִם כֵּן לָמָּה נֶאֱמָר אוֹכֵל וְשׁוֹכֵב, לִתֵּן שִׁעוּר לַבָּא אֶל הַבַּיִת שֶׁאֵין טָעוּן כִּבּוּס בְּגָדִים עַד שֶׁיִּשְׁהֶה כְּדֵי שִׁעוּר אֲכִילָה כְּשֶׁהוּא שׁוֹכֵב, כְּלוֹמַר כְּשֶׁהוּא מֵסֵב<i data-commentator="IkkarTosfotYomTov" data-label="טז"></i>. וְכַמָּה שִׁעוּר אֲכִילָה, כְּדֵי אֲכִילַת פְּרָס, שֶׁהוּא חֲצִי כִכָּר שֶׁל עֵרוּב, לְדִבְרֵי רַשִׁ"י הֵם אַרְבַּע בֵּיצִים, וּלְדִבְרֵי רַמְבַּ"ם שָׁלֹשׁ בֵּיצִים:
<b>מֵסֵב וְאוֹכֵל בְּלִפְתָּן.</b> שֶׁשִּׁעוּרוֹ מֻעָט מִשֶּׁאִלּוּ [הָיָה] אוֹכְלָן בְּלֹא לִפְתָּן, שֶׁמִּתּוֹךְ טַעַם שֶׁל לִפְתָּן מְמַהֵר לֶאֱכֹל:
<h3>משנה י</h3>
<b>הָיָה עוֹמֵד בִּפְנִים.</b> תּוֹךְ בַּיִת הַמְנֻגָּע:
<b>פָּשַׁט יָדָיו לַחוּץ וְטַבְּעוֹתָיו בְּיָדָיו.</b> הָכָא מַיְרֵי כְּשֶׁטַּבְּעוֹתָיו בְּאֶצְבְּעוֹתָיו דֶּרֶךְ מַלְבּוּשׁ, וְאִם שָׁהָה כְּדֵי אֲכִילַת פְּרָס, טְמֵאוֹת, דְּבָתַר גּוּפוֹ גְּרִירִי. וְאִם הָיוּ בְּפַס יָדוֹ דֶּרֶךְ מַשְּׂאוֹי, מוֹכִיחַ בַּתּוֹסֶפְתָּא שֶׁהֵם טְמֵאוֹת מִיָּד:
<b>בִּזְמַן שֶׁאֵין כָּל גּוּפוֹ טָמֵא.</b> כְּגוֹן הָכָא דְּהוּא עוֹמֵד בַּחוּץ וְלֹא נִטְמָא כָּל זְמַן שֶׁלֹּא הִכְנִיס רֹאשׁוֹ וְרֻבּוֹ:
<b>אֵינוֹ דִין שֶׁלֹּא יְטַמֵּא אֶת מַה שֶּׁעָלָיו עַד שֶׁיִּשְׁהֶה כְדֵי אֲכִילַת פְּרָס.</b> וְרַבִּי יְהוּדָה אוֹמֵר, מָצִינוּ שֶׁיָּפֶה כֹחַ הַטָּמֵא לְהַצִּיל, מִכֹּחַ הַטָּהוֹר לְהַצִּיל, שֶׁהֲרֵי יִשְׂרָאֵל שֶׁמְּקַבְּלִים טֻמְאָה מַצִּילִין כֵּלִים בַּבַּיִת הַמְנֻגָּע, שֶׁאֵין מִטַּמְּאִין עַד שֶׁיִּשְׁהֶה כְּדֵי אֲכִילַת פְּרָס, וְנָכְרִי וּבְהֵמָה שֶׁאֵין מְקַבְּלִים טֻמְאָה אֵין מַצִּילִין כֵּלִים בַּבַּיִת הַמְנֻגָּע, שֶׁהַבְּגָדִים שֶׁעֲלֵיהֶם טְמֵאִים מִיָּד<i data-commentator="IkkarTosfotYomTov" data-label="יח"></i>. וְאֵין הֲלָכָה כְּרַבִּי יְהוּדָה:
<h3>משנה יא</h3>
<b>עַד אַרְבַּע אַמּוֹת.</b> קָסָבַר רַבִּי שִׁמְעוֹן, לְמַעְלָה מֵאַרְבַּע אַמּוֹת רְשׁוּתָא אַחֲרִיתָא הוּא, דְּקוֹמָתוֹ שֶׁל אָדָם בֵּינוֹנִי שָׁלֹשׁ אַמּוֹת, וְאַמָּה אַחַת לְפִשּׁוּט יָדַיִם וְרַגְלַיִם. וְאֵין הֲלָכָה כְּרַבִּי שִׁמְעוֹן:
<b>כֵּלִים מִיָּד טְמֵאִים.</b> כְּלוֹמַר כֵּלִים שֶׁאָמַרְנוּ עַד הַקּוֹרוֹת לְתַנָּא קַמָּא וְעַד אַרְבַּע אַמּוֹת לְרַבִּי שִׁמְעוֹן, מִיָּד הֵן מִטַּמְּאִין כְּשֶׁנִּכְנָס עִמָּהֶן לַבַּיִת הַמְנֻגָּע<i data-commentator="IkkarTosfotYomTov" data-label="יט"></i>:
<b>כְּדֵי הַדְלָקַת הַנֵּר.</b> כְּשֶׁנִּכְנַס בִּרְשׁוּת, מוֹדֶה רַבִּי יְהוּדָה דְּמִטַּמְּאִין מִיָּד, וְלֹא פָלֵיג אֶלָּא כְּשֶׁנִּכְנַס שֶׁלֹּא בִרְשׁוּת. מִשּׁוּם דְּמוֹשָׁבוֹ שֶׁל מְצֹרָע מְטַמֵּא כְּדַאֲמַרַן, וּכְשֶׁנִּכְנַס בִּרְשׁוּת הָוֵי מוֹשָׁבוֹ מִיָּד, אֲבָל כְּשֶׁנִּכְנַס שֶׁלֹּא בִּרְשׁוּת לֹא הָוֵי מוֹשָׁבוֹ אֶלָּא אִם כֵּן שָׁהָה כְּדֵי הַדְלָקַת הַנֵּר וְלֹא אַפְּקֵיהּ. וְאִם לֹא שָׁהָה כְּדֵי הַדְלָקַת הַנֵּר, לֹא הָוֵי מוֹשָׁבוֹ. דְּהַאי דְּלֹא אַפְּקֵיהּ, מִשּׁוּם דְּטָרִיד בְּהַדְלָקַת הַנֵּר דְּבֵינֵי שִׁמְשֵׁי אוֹ דִּימוֹת הַחֹל<i data-commentator="IkkarTosfotYomTov" data-label="כ"></i> וְלֹא מָצֵי מַפִּיק לֵיהּ:
<h3>משנה יב</h3>
<b>נִכְנַס לְבֵית הַכְּנֶסֶת.</b> מְצֹרָע שֶׁבָּא לִכָּנֵס לְבֵית הַכְּנֶסֶת:
<b>עוֹשִׂים לוֹ מְחִצָּה גְבוֹהָה עֲשָׂרָה טְפָחִים.</b> דְּפָחוֹת מֵעֲשָׂרָה אֵינָהּ חֲשׁוּבָה מְחִצָּה לְהַצִּיל:
<b>בְּרֹחַב אַרְבַּע אַמּוֹת.</b> כְּנֶגֶד אַרְבַּע אַמּוֹת שֶׁל תְּפִלָּה<i data-commentator="IkkarTosfotYomTov" data-label="כא"></i>. אִי נַמִּי, מִשּׁוּם דְּזֶהוּ שִׁעוּר מְקוֹמוֹ שֶׁל אָדָם, כִּדְאָמְרִינַן בְּעֵרוּבִין בְּפֶרֶק מִי שֶׁהוֹצִיאוּהוּ [דַּף מח]:
<b>נִכְנָס רִאשׁוֹן וְיוֹצֵא אַחֲרוֹן.</b> כְּדֵי שֶׁלֹּא יִטַּמְּאוּ הָעוֹמְדִים בְּבֵית הַכְּנֶסֶת בִּכְנִיסָתוֹ וּבִיצִיאָתוֹ, כְּשֶׁהוּא עוֹבֵר מִן הַפֶּתַח וְעַד הַמְּחִצָּה. דְּחָיְשִׁינַן שֶׁמָּא יַעֲמֹד מְעַט בְּשָׁעָה שֶׁהוּא עוֹבֵר, וְיִטַּמְּאוּ כָּל הָעוֹמְדִים שָׁם:
<b>כֹּל הַמַּצִּיל בְּצָמִיד פָּתִיל.</b> כְּגוֹן כְּלִי חֶרֶס וְכָל הַנְהוּ דַחֲשִׁיב בְּמַסֶּכֶת כֵּלִים פֶּרֶק וְאֵלּוּ כֵלִים מַצִּילִים:
<b>כֹּל הַמַּצִּיל מְכֻסֶּה בְאֹהֶל הַמֵּת.</b> כְּגוֹן בּוֹר וְדוּת דְּלֹא בָעֵי צָמִיד פָּתִיל אֶלָּא כִסּוּי, כְּדִתְנַן בְּמַסֶּכֶת אֳהָלוֹת פֶּרֶק הַתַּנּוּר (משנה ו). וַהֲלָכָה כְּרַבִּי יוֹסֵי:
<h2>פרק יד</h2>
<h3>משנה א</h3>
<b>כֵּיצַד מְטַהֲרִין.</b> פְיָלִי. מִזְרָק. הַשֹּׁתִים בְּמִזְרְקֵי יַיִן (עמוס ו) מְתַרְגְּמִינַן דְּשָׁתַיִן בִּפְיָלֵי חֲמַר:
<b>חֲדָשָׁה.</b> דִּכְתִיב (ויקרא יד) אֶל כְּלִי חֶרֶשׂ עַל מַיִם, מַקִּישׁ כְּלִי לְמַיִם, מַה מַּיִם שֶׁלֹּא נַעֲשָׂה בָהֶן מְלָאכָה<i data-commentator="IkkarTosfotYomTov" data-label="א"></i>, אַף כְּלִי שֶׁלֹּא נַעֲשָׂה בוֹ מְלָאכָה:
<b>רְבִיעִית.</b> מִשּׁוּם דִּכְתִיב (שם) בְּדַם הַצִּפֹּר הַשְּׁחֻטָה וּבַמַּיִם הַחַיִּים, מַיִם חַיִּים שֶׁדַּם הַצִּפּוֹר נִכָּר בָּהֶן. וְשִׁעֲרוּ חֲכָמִים רְבִיעִית<i data-commentator="IkkarTosfotYomTov" data-label="ב"></i>:
<b>מַיִם חַיִּים.</b> שֶׁלְּעוֹלָם נוֹבְעִים וְאֵינָן פּוֹסְקִים:
<b>צִפֳּרִים דְּרוֹר.</b> שֶׁדָּרוֹת בַּבַּיִת כְּבַשָּׂדֶה:
<b>וְקוֹבְרָהּ בְּפָנָיו.</b> לְפִי שֶׁאֲסוּרָה בַהֲנָאָה<i data-commentator="IkkarTosfotYomTov" data-label="ג"></i>:
<b>וּשְׁנִי תוֹלַעַת.</b> לְשׁוֹן צֶמֶר צָבוּעַ שָׁנִי. כרמז"י בְּלַעַ"ז:
<b>וּכְרָכָן בִּשְׁיָרֵי לָשׁוֹן.</b> עֵץ אֶרֶז וְאֵזוֹב וּשְׁנִי תוֹלַעַת הָיָה מַנִּיחָן יַחַד, וְהַלָּשׁוֹן יוֹצֵא וְעוֹדֵף עַל עֵץ אֶרֶז וְאֵזוֹב, וְהָיָה כוֹרְכָן בּוֹ דַּהֲווּ שְׁלָשְׁתָּן בַּאֲגֻדָּה אֶחָת:
<b>וְהִקִּיף.</b> לְשׁוֹן סְמִיכָה וְהַקְרָבָה. כְּמוֹ [בֵּיצָה דַּף לב] מַקִּיפִים שְׁתֵּי חָבִיּוֹת. לִתְרֹם שֶׁלֹּא מִן הַמֻּקָּף. כְּלוֹמַר הָיָה סוֹמֵךְ לָהֶן רָאשֵׁי אֲגַפִּים וְרֹאשׁ הַזָּנָב שֶׁל הַצִּפּוֹר הַחַיָּה, וְטוֹבֵל כֻּלָּן בְּיַחַד בַּדָּם וּבַמַּיִם שֶׁבַּכְּלִי חֶרֶס:
<b>לְאַחַר יָדוֹ.</b> עַל גַּב<i data-commentator="IkkarTosfotYomTov" data-label="ה"></i> יָדוֹ שֶׁל מְצֹרָע:
<b>וְיֵשׁ אוֹמְרִים עַל מִצְחוֹ.</b> וְאֵין הֲלָכָה כְּיֵשׁ אוֹמְרִים:
<b>עַל הַשְּׁקוֹף.</b> שֶׁל בַּיִת שֶׁהוּא מְנֻגָּע:
<h3>משנה ב</h3>
<b>לֹא לַיָּם.</b> אִם הוּא בְעִיר הַיּוֹשֶׁבֶת עַל שְׂפַת הַיָּם:
<b>וְלֹא לַמִּדְבָּר.</b> אִם הָעִיר יוֹשֶׁבֶת אֵצֶל הַמִּדְבָּר:
<b>שֶׁנֶּאֱמַר וְשִׁלַּח אֶת הַצִּפֹּר הַחַיָּה אֶל מִחוּץ לָעִיר אֶל פְּנֵי הַשָּׂדֶה.</b> מִכָּאן שֶׁאֵינוֹ הוֹפֵךְ פָּנָיו לָעִיר:
<b>הֶעֱבִיר תַּעַר עַל כָּל בְּשָׂרוֹ.</b> לָאו דַּוְקָא. שֶׁלֹּא הָיָה מְגַלֵּחַ אֶלָּא כָּל מְקוֹם כִּנּוּס שְׂעָר, [וְנִרְאֶה, לַאֲפוֹקֵי שֵׂעָר] בֵּית הַסְּתָרִים<i data-commentator="IkkarTosfotYomTov" data-label="ו"></i>, דְּאָמַר קְרָא (ויקרא יד) וְהָיָה בַיּוֹם הַשְּׁבִיעִי יְגַלַּח אֶת כָּל שְׂעָרוֹ, כְּלָל. אֶת רֹאשׁוֹ וְאֶת זְקָנוֹ וְאֵת גַּבֹּת עֵינָיו, פְּרָט. וְאֶת כָּל שְׂעָרוֹ יְגַלֵּחַ, חָזַר וְכָלַל. כְּלָל וּפְרָט וּכְלָל, אִי אַתָּה דָן אֶלָּא כְּעֵין הַפְּרָט. מָה הַפְּרָט מְפֹרָשׁ מְקוֹם כִּנּוּס שֵׂעָר וְנִרְאֶה, אַף כָּל מְקוֹם כִּנּוּס שֵׂעָר וְנִרְאֶה. וְתִגְלַחַת רִאשׁוֹנָה שֶׁמְּגַלֵּחַ בִּזְמַן חִלּוּטוֹ, לְמָדוּהָ בִּגְזֵרָה שָׁוָה מִתִּגְלַחַת שְׁנִיָּה, שֶׁמְּגַלֵּחַ שְׁנִיָּה לְאַחַר שֶׁסָּפַר שִׁבְעַת יָמִים, דְּנֶאֱמָר בִּימֵי חִלּוּטוֹ וְגִלַּח אֶת כָּל שְׂעָרוֹ וְגוֹ', וְנֶאֱמָר בִּימֵי סָפְרוֹ יְגַלַּח אֶת כָּל שְׂעָרוֹ וְגוֹ', מַה תִּגְלַחַת הָאֲמוּרָה בִימֵי סָפְרוֹ פְּרָט לְבֵית הַסְּתָרִים, אַף תִּגְלַחַת הָאֲמוּרָה בִימֵי גָמְרוֹ פְּרָט לְבֵית הַסְּתָרִים:
<b>טָהוֹר מִלְּטַמֵּא בְּבִיאָה.</b> וּמִלְּטַמֵּא מִשְׁכָּב וּמוֹשָׁב, כְּדֶרֶךְ שֶׁהָיָה מְטַמֵּא בִימֵי חִלּוּטוֹ:
<b>מְטַמֵּא כַשֶּׁרֶץ.</b> לְטַמֵּא אָדָם וּבְגָדִים בְּמַגָּע, אֲבָל לֹא בְמַשָּׂא:
<b>מְנֻדֶּה בְּבֵיתוֹ.</b> לְעִנְיָן זֶה שֶׁאָסוּר בְּתַשְׁמִישׁ הַמִּטָּה, דִּכְתִיב (ויקרא יד) וְיָשַׁב מִחוּץ לְאָהֳלוֹ, וְאֵין אָהֳלוֹ אֶלָּא אִשְׁתּוֹ, וְכֵן הוּא אוֹמֵר (דברים ה) שׁוּבוּ לָכֶם לְאָהֳלֵיכֶם, כְּשֶׁהִתִּיר לָהֶם תַּשְׁמִישׁ הַמִּטָּה לְאַחַר מַעֲמַד הַר סִינַי:
<h3>משנה ג</h3>
<b>טָהוֹר מִלְּטַמֵּא כַּשֶּׁרֶץ.</b> וּפוֹסֵל תְּרוּמָה [וְתוּ לֹא]<i data-commentator="IkkarTosfotYomTov" data-label="ז"></i>:
<b>וְשָׁלֹשׁ טְהָרוֹת בַּיּוֹלֶדֶת.</b> וְהוּא הַדִּין בְּזָב בַּעַל שָׁלֹשׁ רְאִיּוֹת, וּבְזָבָה. דִּבְכֻלְּהוּ טָבַל וְעָלָה אוֹכֵל בַּמַּעֲשֵׂר, הֶעֱרִיב שִׁמְשׁוֹ אוֹכֵל בַּתְּרוּמָה, הֵבִיא כַפָּרָתוֹ אוֹכֵל בַּקָּדָשִׁים, הֲרֵי שָׁלֹשׁ טְהָרוֹת. וְהַאי דְּנָקַט יוֹלֶדֶת טְפֵי מִזָּב וְזָבָה, מִשּׁוּם דִּבְיוֹלֶדֶת כְּתִיב בְּהֶדְיָא (שם יב) וְכִפֶּר עָלֶיהָ הַכֹּהֵן וְטָהֵרָה, לַאֲכִילַת קָדָשִׁים:
<h3>משנה ד</h3>
<b>וְהַלְוִיִּם.</b> בְּעֵת שֶׁנִּבְחֲרוּ לְשֵׁרוּת בַּמִּדְבָּר, וְאֵינָהּ נוֹהֶגֶת לְדוֹרוֹת:
<h3>משנה ה</h3>
<b>מִצְוָתָן שֶׁיִּהְיוּ שָׁווֹת.</b> דְּלִכְתּוֹב רַחֲמָנָא צִפֳּרִים, וּמִעוּט צִפֳּרִים שְׁתַּיִם. שְׁתֵּי דְכָתַב רַחֲמָנָא לָמָּה לִּי<i data-commentator="IkkarTosfotYomTov" data-label="יא"></i>, אֶלָּא לְלַמֵּד שֶׁיִּהְיוּ שְׁתֵּיהֶם שָׁווֹת:
<b>וְנִמְצֵאת טְרֵפָה כוּ'.</b> דְּחַיּוֹת כְּתִיב [שָׁם יד], פְּרָט לִטְרֵפוֹת:
<b>תָּמוּת הַמִּשְׁתַּלַּחַת.</b> יַנִּיחֶנָּה עַד שֶׁתָּמוּת מֵאֵלֶיהָ:
<h3>משנה ו</h3>
<b>כִּרְבִיעַ כֶּרַע הַמִּטָּה.</b> כְּדִמְפָרֵשׁ וְאָזֵיל, שֶׁמְּחַלֵּק כֶּרַע הַמִּטָּה לִשְׁנַיִם, וְאֵלּוּ הַשְּׁנַיִם מְחַלְּקָן לְאַרְבָּעָה<i data-commentator="IkkarTosfotYomTov" data-label="טו"></i>, וְזֶהוּ רְבִיעַ כֶּרַע. וְקָא מַשְׁמַע לָן דְּמִצְוָה לְצַמְצֵם שֶׁיִּהְיֶה רְבִיעַ כֶּרַע, לֹא פָחוֹת וְלֹא יוֹתֵר:
<b>שֵׁם לְוָי.</b> שֶׁמְּלַוִּין וּמְחַבְּרִין אוֹתוֹ לְדָבָר אַחֵר. אֵזוֹב יָוָן, אֵזוֹב כּוֹחֲלִי, אֵזוֹב רוֹמִי:
<h3>משנה ז</h3>
<b>בַּיּוֹם הַשְּׁמִינִי.</b> כְּשֶׁגִּלַּח בַּשְּׁבִיעִי, מֵבִיא קָרְבְּנוֹתָיו בַּשְּׁמִינִי. אֲבָל אִם שָׁהָה וְלֹא גִלַּח אֶלָּא בַשְּׁמִינִי, מֵבִיא קָרְבְּנוֹתָיו בַּתְּשִׁיעִי, לְפִי שֶׁטָּעוּן הֶעֱרֵב שֶׁמֶשׁ בֵּין גִּלּוּחַ לַהֲבָאַת קָרְבְּנוֹתָיו:
<h3>משנה ח</h3>
<b>וְסָמַךְ שְׁתֵּי יָדָיו עָלָיו.</b> וְקֹדֶם סְמִיכָה הָיָה טָעוּן תְּנוּפָה, שֶׁאֲשַׁם מְצֹרָע טָעוּן תְּנוּפָה חַי:
<b>וְאֶחָד בַּיָּד.</b> דִּכְתִיב (ויקרא יד) וְלָקַח הַכֹּהֵן וְנָתַן עַל תְּנוּךְ אֹזֶן הַמִּטַּהֵר, מַה נְּתִינָה בְּעַצְמוֹ שֶׁל כֹּהֵן<i data-commentator="IkkarTosfotYomTov" data-label="יז"></i>, אַף קַבָּלָה בְּעַצְמוֹ שֶׁל כֹּהֵן:
<b>אֵינוֹ צָרִיךְ טְבִילָה.</b> שֶׁכְּבָר טָבַל מִבָּעֶרֶב, כְּדִכְתִיב (שם) וְהָיָה בַיּוֹם הַשְּׁבִיעִי יְגַלַּח וְגוֹ'‏ וְכִבֶּס בְּגָדָיו וְרָחַץ בְּשָׂרוֹ בַּמַּיִם. וַחֲכָמִים אוֹמְרִים, הוֹאִיל וְהָיָה עָלוּל לְטֻמְאָה, שֶׁמָּא לֹא שָׁמַר עַצְמוֹ בְטָהֳרָה כָּרָאוּי וְנִטְמָא אַחַר שֶׁטָּבַל, לְפִיכָךְ צָרִיךְ טְבִילָה אַחֶרֶת מִסָּפֵק. וַהֲלָכָה כַּחֲכָמִים:
<h3>משנה ט</h3>
<b>הִכְנִיס רֹאשׁוֹ.</b> לְפִי שֶׁעֶזְרַת יִשְׂרָאֵל אֵין מְחֻסַּר כִּפּוּרִים נִכְנָס לָהּ, וְדַם הָאָשָׁם הָיָה נִפְסָל בְּיוֹצֵא אִם יָצָא חוּץ לָעֲזָרָה, לְפִיכָךְ הָיָה הַמְּצֹרָע עוֹמֵד בְּשַׁעַר נִקָּנוֹר שֶׁהוּא בֵּין עֶזְרַת נָשִׁים לְעֶזְרַת יִשְׂרָאֵל, וּמַכְנִיס רֹאשׁוֹ<i data-commentator="IkkarTosfotYomTov" data-label="יח"></i> לְתוֹךְ הָעֲזָרָה עַד שֶׁנּוֹתְנִים הַמַּתָּנוֹת עַל תְּנוּךְ אָזְנוֹ, וּמַכְנִיס יָדוֹ וְרַגְלוֹ עַד שֶׁיִּתֵּן עַל בְּהוֹנוֹתָיו:
<b>תְּנוּךְ.</b> זֶה גָּדֵר הָאֶמְצָעִי שֶׁל אֹזֶן:
<b>רַבִּי יְהוּדָה אוֹמֵר וְכוּ'.</b> וְאֵין הֲלָכָה כְּרַבִּי יְהוּדָה:
<b>אֵין לוֹ טָהֳרָה עוֹלָמִית.</b> דְּבָעִינַן כְּדִכְתִיב בַּקְּרָא. וְדַוְקָא שֶׁנִּקְטְעָה אָזְנוֹ אוֹ בְהוֹנוֹתָיו לְאַחַר שֶׁהֻזְקַק לְטָהֳרָה<i data-commentator="IkkarTosfotYomTov" data-label="יט"></i>:
<b>רַבִּי אֱלִיעֶזֶר אוֹמֵר נוֹתֵן הוּא עַל מְקוֹמָן.</b> דְּלֹא בָעִינַן כְּדִכְתִיב בַּקְּרָא. וְאֵין הֲלָכָה כְּרַבִּי אֱלִיעֶזֶר. וְכֵן אֵין הֲלָכָה כְּרַבִּי שִׁמְעוֹן דְּאָמַר אִם נָתַן עַל שֶׁל שְׂמֹאל יָצָא:
<h3>משנה י</h3>
<b>נָטַל מִלֹּג הַשֶּׁמֶן.</b> שֶׁהֶעֱלָה אֶת הַלֹּג עִם הָאָשָׁם בִּמְקוֹם שְׁחִיטָתוֹ בַצָּפוֹן וְהָיָה מְזֻמָּן שָׁם:
<b>לְתוֹךְ כַּפּוֹ שֶׁל חֲבֵרוֹ.</b> מִשּׁוּם דִּכְתִיב וְיָצַק עַל כַּף הַכֹּהֵן, מַשְׁמַע שֶׁהַכֹּהֵן הָעוֹשֶׂה אֶת הַהַזָּאוֹת הָיָה יוֹצֵק עַל כַּף כֹּהֵן אַחֵר:
<b>כְּנֶגֶד בֵּית קָדְשֵׁי הַקֳּדָשִׁים.</b> מִשּׁוּם שֶׁנֶּאֱמָר שֶׁבַע פְּעָמִים לִפְנֵי ה'. וְלֹא שֶׁהָיָה מַכְנִיס אֶת הַשֶּׁמֶן בַּהֵיכָל לְהַזּוֹת כְּנֶגֶד הַפָּרֹכֶת, אֶלָּא בָעֲזָרָה הָיָה עוֹמֵד וְהָיָה הוֹפֵךְ פָּנָיו לְצַד בֵּית קֹדֶשׁ הַקֳּדָשִׁים וּמַזֶּה עַל קַרְקַע הָעֲזָרָה:
<b>עַל כָּל הַזָּאָה טְבִילָה.</b> עַל כָּל פַּעַם שֶׁמַּזֶּה טוֹבֵל אֶצְבָּעוֹ בַשֶּׁמֶן, וְלֹא שֶׁיִּטְבֹּל אֶצְבָּעוֹ פַעַם אַחַת וְיַזֶּה מֵאוֹתָהּ טְבִילָה שְׁתַּיִם וְשָׁלֹשׁ הַזָּאוֹת. דְּשֶׁבַע פְּעָמִים, אַטְּבִילַת אֶצְבָּעוֹ נַמִּי קָאֵי:
<b>בֵּין שֶׁנָּתַן בֵּין שֶׁלֹּא נָתַן כִּפֵּר.</b> וּטְהַר גַּבְרָא:
<b>וּמַעֲלִין עָלָיו כְּאִלּוּ לֹא כִפֵּר.</b> קַמֵּי שְׁמַיָּא, שֶׁלֹּא עָשָׂה מִצְוָה מִן הַמֻּבְחָר. וְאֵין הֲלָכָה כְּרַבִּי יוֹחָנָן בֶּן נוּרִי:
<b>חָסַר הַלֹּג.</b> שֶׁמֶן שֶׁל מְצֹרָע:
<b>עַד שֶׁלֹּא יָצַק.</b> לְכַפּוֹ הַשְּׂמָאלִית, יְמַלְּאֶנָּה. וְלֹא אָמְרִינַן דְּקָבְעָה לֵיהּ הַלֹּג<i data-commentator="IkkarTosfotYomTov" data-label="כב"></i> שֶׁהוּא כְלִי שָׁרֵת, אֶלָּא יְצִיקָה קָבְעָה:
<b>עַד שֶׁלֹּא נָתַן.</b> שֶׁבַע מַתָּנוֹת. דְּסָבַר רַבִּי שִׁמְעוֹן מַתַּן שֶׁבַע קָבַע, וְלֹא יְצִיקָה. וְאֵין הֲלָכָה כְּרַבִּי שִׁמְעוֹן:
<h3>משנה יא</h3>
<b>הַכֹּל הוֹלֵךְ אַחַר חַטָּאת.</b> דִּבְחַטָּאת וְעוֹלָה חָלוּק הֶעָשִׁיר וְהֶעָנִי, דְּעָשִׁיר מֵבִיא מִן הַבְּהֵמָה, וְעָנִי מֵבִיא מִן הָעוֹף, שְׁתֵּי תוֹרִים אוֹ שְׁנֵי בְּנֵי יוֹנָה. הִלְכָּךְ אִם בִּשְׁעַת הַקְרָבַת הַחַטָּאת הָיָה עָנִי וְהֵבִיא חַטַּאת הָעוֹף, אַף עַל פִּי שֶׁהֶעֱשִׁיר אַחַר כָּךְ, מַשְׁלִים קָרְבַּן עָנִי וּמֵבִיא עוֹלַת הָעוֹף. וְכֵן אִם הָיָה עָשִׁיר וְהֵבִיא חַטַּאת בְּהֵמָה, אַף עַל פִּי שֶׁהֶעֱנִי, צָרִיךְ לְהָבִיא עוֹלַת בְּהֵמָה:
<b>רַבִּי יְהוּדָה אוֹמֵר אַחַר הָאָשָׁם.</b> דִּבְאָשָׁם שָׁוִין עָנִי וְעָשִׁיר, וְהוּא רִאשׁוֹן לְקָרְבְּנוֹת הַמְּצֹרָע, וּמְיֻחָד לְטָהֳרָתוֹ יוֹתֵר מִכֻּלָּן. וּשְׁנֵיהֶם מִקְרָא אֶחָד דָּרְשׁוּ, דִּכְתִיב (ויקרא יד) אֲשֶׁר לֹא תַשִּׂיג יָדוֹ בְּטָהֳרָתוֹ, רַבִּי שִׁמְעוֹן סָבַר, דָּבָר הַמְכַפְּרוֹ, וְהוּא הַחַטָּאת. וְרַבִּי יְהוּדָה סָבַר, דָּבָר הַמַּכְשִׁירוֹ וּמְטַהֲרוֹ, וְהוּא הָאָשָׁם. וַהֲלָכָה כְּרַבִּי יְהוּדָה:
<h3>משנה יב</h3>
<b>שֶׁהֵבִיא קָרְבַּן עָשִׁיר יָצָא.</b> [אֲפִלּוּ לְכַתְּחִלָּה מֵבִיא] וְתָבֹא עָלָיו בְּרָכָה. וְאַיְדֵי דְבָעֵי לְמִתְנֵי בַסֵּיפָא לֹא יָצָא, תָּנָא רֵישָׁא יָצָא:
<b>מֵבִיא אָדָם עַל [יְדֵי] בְנוֹ וּבִתּוֹ.</b> אַף עַל פִּי שֶׁהוּא עָשִׁיר, מֵבִיא עֲלֵיהֶם קָרְבַּן עָנִי אִם הֵם עֲנִיִּים, וְקָרְבָּן זֶה מְטַהֲרָן לֶאֱכֹל בַּזְּבָחִים, כְּדַאֲמַרַן הֵבִיא כַפָּרָתוֹ אוֹכֵל בַּקָּדָשִׁים:
<b>אַף עַל יְדֵי אִשְׁתּוֹ מֵבִיא קָרְבַּן עָשִׁיר.</b> דְּאִשְׁתּוֹ שֶׁהִיא כְּגוּפוֹ אֵינוֹ יָכוֹל לְהָבִיא עָלֶיהָ קָרְבַּן עָנִי אִם הוּא עָשִׁיר. וְלֹא קָרְבַּן מְצֹרָע בִּלְבַד, אֶלָּא הוּא הַדִּין לְכָל קָרְבָּן שֶׁהִיא חַיֶּבֶת, אֵינוֹ מֵבִיא עָלֶיהָ קָרְבַּן עָנִי אִם הוּא עָשִׁיר:
<h3>משנה יג</h3>
<b>זֹאת שָׁאֲלוּ אַנְשֵׁי אֲלֶכְּסַנְדְּרִיָּא אֶת רַבִּי יְהוֹשֻׁעַ.</b> מְצֹרָע שֵׁנִי שֶׁהוּא בַחַיִּים מַה תְּהֵא עָלָיו, הֵיאַךְ יִטְהַר לֶאֱכֹל בַּקָּדָשִׁים, שֶׁאִלּוּ הָיָה מְצֹרָע הָאַחֵר חַי, אַף עַל פִּי שֶׁנִּתְעָרְבוּ קָרְבְּנוֹתֵיהֶן זֶה יִקְרַב לְשֵׁם מִי שֶׁהוּא וְזֶה יִקְרַב לְשֵׁם מִי שֶׁהוּא. אוֹ אִם מֵת הָאֶחָד וְהָיוּ שְׁנֵי הַקָּרְבָּנוֹת לְפָנֵינוּ, הָיוּ הַקָּרְבָּנוֹת מֵתִים וְזֶה מַקְרִיב קָרְבָּן אַחֵר. אֲבָל הַשְׁתָּא אֵינוֹ יָכוֹל לְהַקְרִיב אֶת זֶה, דְּשֶׁמָּא שֶׁל מֵת הוּא וְהַוְיָא חַטָּאת שֶׁמֵּתוּ בְעָלֶיהָ דִּלְמִיתָה אָזְלָא. וְקָרְבָּן אַחֵר נַמִּי אֵינוֹ יָכוֹל לְהָבִיא, דְּשֶׁמָּא אוֹתוֹ שֶׁקָּרַב הָיָה שֶׁלּוֹ וְנִפְטַר, וְנִמְצָא מֵבִיא חֻלִּין לָעֲזָרָה. וְאֵינוֹ יָכוֹל לְהַתְנוֹת בִּנְדָבָה, שֶׁאֵין חַטָּאת בָּאָה נְדָבָה:
<b>יִכְתֹּב נְכָסָיו לְאַחֵר.</b> וְהָוֵי עָנִי וְרָאוּי לְהָבִיא קָרְבַּן דַּלּוּת, וְחַטַּאת הָעוֹף בָּאָה עַל הַסָּפֵק וְאֵין בָּהּ מִשּׁוּם חֻלִּין בָּעֲזָרָה. וְאִם אֵינוֹ מַפְקִיר נְכָסָיו וְהֵבִיא חַטַּאת הָעוֹף, לֹא טָהַר, דְּעָשִׁיר שֶׁהֵבִיא קָרְבַּן עָנִי לֹא יָצָא. וּמִן הָאָשָׁם שֶׁמֵּבִיא לֵיכָּא לְאַקְשׁוֹיֵי הֵיכִי מָצֵי מַיְתֵי אָשָׁם בְּסָפֵק דִּלְמָא חֻלִּין לָעֲזָרָה מַיְתֵי, דְּכֵיוָן דְּאָשָׁם שָׁוִין מַתְּנוֹתָיו לִשְׁלָמִים, יָכוֹל לְהָבִיא אָשָׁם וּלְהַתְנוֹת<i data-commentator="IkkarTosfotYomTov" data-label="כח"></i>, אִם אֲנִי חַיָּב אָשָׁם יְהֵא זֶה לְאָשָׁם, וְאִם לָאו, שֶׁקָּרַב אָשָׁם שֶׁלִּי, יְהֵא זֶה לִשְׁלָמִים, מַה שֶּׁאֵינוֹ יָכוֹל לַעֲשׂוֹת כֵּן בְּחַטָּאת, שֶׁאֵין מַתְּנוֹת דָּמִים שֶׁל חַטָּאת שָׁווֹת לִשְׁלָמִים, דְּמַתַּן דָּמִים שֶׁל חַטָּאת [אַרְבַּע מַתָּנוֹת] לְמַעְלָה מִחוּט הַסִּקְרָא, וּשְׁלָמִים [שְׁתֵּי מַתָּנוֹת] לְמַטָּה מִחוּט הַסִּקְרָא:
