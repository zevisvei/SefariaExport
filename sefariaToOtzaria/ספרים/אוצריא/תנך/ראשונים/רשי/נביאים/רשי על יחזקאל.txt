<h1>רש"י על יחזקאל</h1>
רש״י
<h2>פרק א</h2>
<h3>פסוק א</h3>
<b>וַיְהִי בִּשְׁלֹשִׁים שָׁנָה.</b> סָתַם הַנָּבִיא דְּבָרָיו, וְלֹא פֵּרֵשׁ שְׁמוֹ מִי הוּא, וְלֹא פֵּרֵשׁ לְמִנְיַן מָה מָנָה. לְפִיכָךְ הִפְסִיקָה רוּחַ הַקֹּדֶשׁ אֶת דְּבָרָיו בִּשְׁנֵי מִקְרָאוֹת הַסְּמוּכִין לָזֶה, לְלַמֵּד מִי הוּא הַנָּבִיא וּלְלַמֵּד לְמִנְיַן מָה מָנָה, שֶׁנֶּאֱמַר <b>בַּחֲמִשָּׁה לַחֹדֶשׁ הִיא הַשָּׁנָה הַחֲמִישִׁית וְגוֹ׳</b>. אֵין אֵלֶּה דִּבְרֵי הַנָּבִיא, שֶׁהֲרֵי כְּבָר אָמַר שֶׁ<b>בַּחֲמִשָּׁה לַחֹדֶשׁ</b> הָיָה עוֹמֵד. וְעוֹד, שֶׁמִּתְּחִלָּה אָמַר נְבוּאָתוֹ בִּלְשׁוֹן עַצְמוֹ: <b>וַאֲנִי בְתוֹךְ הַגּוֹלָה וָאֶרְאֶה מַרְאוֹת אֱלֹהִים</b>, וְכֵן בַּסּוֹף: <b>וָאֵרֶא וְהִנֵּה רוּחַ סְעָרָה וְגוֹ׳</b>. וְאֵלּוּ שְׁנֵי מִקְרָאוֹת מַפְסִיקִין דְּבָרָיו, כְּאִלּוּ אַחֵר מְדַבֵּר עָלָיו: <b>הָיֹה הָיָה דְבַר ה׳ אֶל יְחֶזְקֵאל... וַתְּהִי עָלָיו שָׁם יַד ה׳</b>:
<b>וַאֲנִי בְתוֹךְ הַגּוֹלָה.</b> כְּלוֹמַר: חוּץ לְאֶרֶץ יִשְׂרָאֵל:
<b>עַל נְהַר כְּבָר.</b> שֵׁם הַנָּהָר:
<b>מַרְאוֹת אֱלֹהִים.</b> עַל שֵׁם שֶׁלֹּא הָיָה רוֹאֶה בְּאַסְפַּקְלַרְיָא מְאִירָה קוֹרֵא אוֹתָהּ <b>מַרְאוֹת אֱלֹהִים</b>, כְּעֵין חֲלוֹם וְלֹא מַמָּשׁ, וְכָל הַנְּבִיאִים אַף הֵם מִתּוֹךְ אַסְפַּקְלַרְיָא שֶׁאֵינָהּ מְאִירָה רָאוּ, חוּץ מִמֹּשֶׁה רַבֵּינוּ. הוּא שֶׁנֶּאֱמַר ״וּבְיַד הַנְּבִיאִים אֲדַמֶּה״ (הושע יב:יא; ויקרא רבה א:יד; יבמות מט:):
<h3>פסוק ב</h3>
<b>הִיא הַשָּׁנָה הַחֲמִישִׁית לְגָלוּת הַמֶּלֶךְ יוֹיָכִין.</b> נִמְצִינוּ לְמֵדִין, שֶׁשְּׁלֹשִׁים שָׁנָה שֶׁמָּנָה לִתְחִלַּת הַיּוֹבֵל מָנָה; שֶׁהַיּוֹבֵל הָאַחֲרוֹן הִתְחִיל בִּתְחִלַּת שְׁמוֹנֶה עֶשְׂרֵה לְיֹאשִׁיָּהוּ, הִיא הַשָּׁנָה שֶׁמָּצָא חִלְקִיָּהוּ אֶת הַסֵּפֶר (מלכים ב כב:ג,ח), וְכֵן שָׁנִינוּ בְּסֵדֶר עוֹלָם (סדר עולם רבה כד), שֶׁהִיא הָיְתָה תְּחִלַּת הַיּוֹבֵל. יֹאשִׁיָּהוּ מָלַךְ שְׁלֹשִׁים וְאַחַת שָׁנָה (מלכים ב כב:א), צֵא מֵהֶן שְׁבַע עֶשְׂרֵה שֶׁעָבְרוּ כְּבָר, נִשְׁתַּיְּרוּ אַרְבַּע עֶשְׂרֵה שָׁנָה. יְהוֹיָקִים מָלַךְ אַחַת עֶשְׂרֵה שָׁנָה (מלכים ב כג:לו), הֲרֵי עֶשְׂרִים וְחָמֵשׁ, וִיכָנְיָה בְּנוֹ לֹא מָלַךְ אֶלָּא שְׁלוֹשָׁה חֳדָשִׁים וְגָלָה (מלכים ב כד:ח,טו), וְשָׁנָה שֶׁנִּבָּא יְחֶזְקֵאל הָיְתָה חֲמִישִׁית לְגָלוּתוֹ, הֲרֵי שְׁנַת שְׁלֹשִׁים בַּיּוֹבֵל. וְכֵן מָצִינוּ בְּסוֹף נְבוּאָתוֹ שֶׁנָּתַן סִימָן לְמִנְיַן הַיּוֹבֵל, שֶׁנֶּאֱמַר ״וַיְהִי בְּעֶשְׂרִים וְחָמֵשׁ שָׁנָה לְגָלוּתֵנוּ בְּרֹאשׁ הַשָּׁנָה בֶּעָשׂוֹר לַחֹדֶשׁ״ (יחזקאל מ:א), וְאָמְרוּ רַבּוֹתֵינוּ (ערכין יב.): אֵיזֶהוּ שָׁנָה שֶׁרֹאשׁ הַשָּׁנָה שֶׁלָּהּ בֶּעָשׂוֹר לַחֹדֶשׁ? הֱוֵי אוֹמֵר: זוֹ שְׁנַת הַיּוֹבֵל:
<h3>פסוק ג</h3>
<b>הָיֹה הָיָה דְבַר ה׳.</b> אָמְרוּ רַבּוֹתֵינוּ (מו״ק כה.) הָיָה כְּבָר, לְפִי שֶׁאֵין הַשְּׁכִינָה שׁוֹרָה עַל נָבִיא בְּחוּצָה לָאָרֶץ אֶלָּא עַל יְדֵי שֶׁשָּׁרְתָה עָלָיו תְּחִלָּה בָּאָרֶץ, וְשָׁנִינוּ בִּבְרַיְיתָא דִּמְכִילְתָּא (מכילתא בשלח שירה ז): ״בֶּן אָדָם עֲמֹד עַל רַגְלֶיךָ״ (יחזקאל ב:א) הוּא הָיָה תְּחִלַּת הַסֵּפֶר, אֶלָּא שֶׁאֵין מוּקְדָּם וּמְאוּחָר; וְיֵשׁ אוֹמְרִים (מכילתא שם): ״בֶּן אָדָם חוּד חִידָה״ (יחזקאל יז: ב) הוּא תְּחִלַּת הַסֵּפֶר. וְאוֹמֵר אֲנִי, שֶׁאוֹתָהּ נְבוּאָה נֶאֶמְרָה לוֹ קֹדֶם שֶׁגָּלוּ, שֶׁהִיא רְאוּיָה לֵיאָמֵר לוֹ בָּאָרֶץ, שֶׁאֵין מְפֹרָשׁ בָּהּ גּוֹלָה, וְהִיא נִכֶּרֶת תְּחִלַּת שְׁלִיחוּתוֹ אֲלֵיהֶם. וְיוֹנָתָן אַף הוּא כָּךְ תִּרְגֵּם: ״מֶהֱוֵי הֲוֵי פִּתְגָּם נְבוּאָה מִן קֳדָם ה׳ עִם יְחֶזְקֵאל בַּר בּוּזִי כַּהֲנָא בְּאַרְעָא דְּיִשְׂרָאֵל, תָּב תִּנְיָינוּת אִתְמַלַּל עִמֵּיהּ בִּמְדִינַת אַרְעָא כַּשְׂדָּאֵי״. וִיחֶזְקֵאל גָּלָה עִם הֶחָרָשׁ וְהַמַּסְגֵּר, שֶׁגָּלוּ עִם יְהוֹיָכִין:
<b>יַד ה׳.</b> כָּל לְשׁוֹן יָד הָאֲמוּרָה בְּסֵפֶר זֶה, וּבְכָל לְשׁוֹן נְבוּאָה, אֵינָהּ אֶלָּא לְשׁוֹן תֹּקֶף, שֶׁהַנְּבוּאָה תּוֹקֶפֶת עַל כָּרְחוֹ, כְּאָדָם מִשְׁתַּגֵּעַ, דיישטרי״צא בְּלַעַ״ז:
<h3>פסוק ד</h3>
<b>וְהִנֵּה רוּחַ סְעָרָה בָּאָה מִן הַצָּפוֹן.</b> הִיא מֶרְכֶּבֶת כִּסֵּא כְּבוֹד הַשְּׁכִינָה, כְּמָה שֶׁנֶּאֱמַר בָּעִנְיָן (להלן א:כח); וּלְפִי שֶׁבָּאָה בְחֵמָה, לְהַשְׁחִית אֶת יִשְׂרָאֵל, לְכָךְ נִדְמֵית לְ<b>רוּחַ סְעָרָה</b> וְ<b>עָנָן</b>:
<b>בָּאָה מִן הַצָּפוֹן.</b> חוֹזֶרֶת הָיְתָה מֵאֶרֶץ כַּשְׂדִּים, שֶׁהִיא בַּצָּפוֹן, שֶׁנֶּאֱמַר ״מִצָּפוֹן תִּפָּתַח הָרָעָה״ (ירמיה א:יד). וְלָמָּה הָלְכָה שָׁם? כְּדֵי לִכְבּוֹשׁ אֶת כָּל הָעוֹלָם תַּחַת נְבוּכַדְנֶצַּר, שֶׁלֹּא יֹאמְרוּ הַבַּבְלִיִּים: בְּיַד אֻמָּה שְׁפָלָה מָסַר אֶת בָּנָיו, שֶׁכַּשְׂדִּים אֻמָּה שְׁפָלָה הָיוּ, שֶׁנֶּאֱמַר ״זֶה הָעָם לֹא הָיָה״ (ישעיה כג:יג), כָּךְ דָּרְשׁוּ רַבּוֹתֵינוּ בְּמַסֶּכֶת חֲגִיגָה (חגיגה יג:):
<b>וְנֹגַהּ לוֹ.</b> לֶעָנָן סְבִיבָיו, מִבַּחוּץ, רֶמֶז הוּא שֶׁעֲתִידִין יִשְׂרָאֵל לִגָּאֵל מִשָּׁם:
<b>כְּעֵין הַחַשְׁמַל.</b> חַשְׁמַל – מַלְאָךְ שֶׁשְּׁמוֹ כָּךְ, וּכְעֵין גָּוֶן שֶׁלּוֹ רָאָה מִתּוֹךְ הָאֵשׁ. וְכָךְ אָמְרוּ רַבּוֹתֵינוּ (חגיגה יג.): מַעֲשֶׂה בְּתִינוֹק אֶחָד שֶׁהָיָה דּוֹרֵשׁ בְּמַעֲשֵׂה מֶרְכָּבָה, וְהָיָה מֵבִין בְּחַשְׁמַל, וְיָצְאָה אֵשׁ מֵחַשְׁמַל וַאֲכָלַתּוּ; וְעוֹד אָמְרוּ כִּי הַמִּלָּה מֻרְכֶּבֶת, בְּאָמְרָם (שם): מַאי חַשְׁמַל? אָמַר רַבִּי יְהוּדָה, חַיּוֹת אֵשׁ מְמַלְּלוֹת; בְּמַתְנִיתָא תָּנָא, עִתִּים חָשׁוֹת וְעִתִּים מְמַלְּלוֹת: בְּשָׁעָה שֶׁהַדִּבּוּר יוֹצֵא מִפִּי הַקָּדוֹשׁ בָּרוּךְ הוּא – חָשׁוֹת, בְּשָׁעָה שֶׁאֵין הַדִּבּוּר יוֹצֵא מִפִּי הַקָּדוֹשׁ בָּרוּךְ הוּא – מְמַלְּלוֹת, כְּלוֹמַר: מְשַׁבְּחוֹת וּמְהַלְּלוֹת אֶת הַשֵּׁם; וְיִתָּכֵן שֶׁיְּהֵא חַשְׁמַל שֵׁם הָעַיִן, שֶׁהוּא קָרוֹב לְעֵין הָאֵשׁ, כִּי אָמַר <b>חַשְׁמַל מִתּוֹךְ הָאֵשׁ</b>, וְאָמַר ״כְּעֵין חַשְׁמַל כְּמַרְאֵה אֵשׁ בֵּית לָהּ סָבִיב מִמַּרְאֵה מָתְנָיו וּלְמָעְלָה״ (יחזקאל א:כז), וְאָמַר בַּמַּרְאֶה הַשְּׁנִיָּה ״וּמִמָּתְנָיו וּלְמַעְלָה כְּמַרְאֵה זֹהַר כְּעֵין הַחַשְׁמַל״ (יחזקאל ח:ב):
<b>וּמִתּוֹכָהּ.</b> שֶׁל אוֹתָהּ הָאֵשׁ, רָאִיתִי <b>כְּעֵין חַשְׁמַל</b> הַנִּרְאֶה <b>מִתּוֹךְ הָאֵשׁ</b>; וְלֹא נוֹדַע מַהוּ. וּמִדְרָשׁ שֶׁדָּרְשׁוּ בּוֹ רַבּוֹתֵינוּ (חגיגה יג:): חַיּוֹת אֵשׁ מְמַלְּלוֹת, אֵינוֹ מְיֻשָּׁב עַל הָעִנְיָן:
<h3>פסוק ה</h3>
<b>דְּמוּת אָדָם לָהֵנָּה.</b> יֵשׁ לִתְמוֹהַּ, שֶׁהֲרֵי אַף דְּמוּת שׁוֹר וְאַרְיֵה וְנֶשֶׁר לָהֵנָּה (יחזקאל י:יד)! וְנִרְאֶה בְּעֵינַי: לְפִי שֶׁזֶּה אָב לְכֻלָּם, קִלֵּס הַנָּבִיא אֶת הַמֶּרְכָּבָה בּוֹ; וְהוּא דְּמוּת פַּרְצוּפוֹ שֶׁל יַעֲקֹב אָבִינוּ (בראשית רבה פב:ב):
<h3>פסוק ו</h3>
<b>וְאַרְבָּעָה פָנִים לְאֶחָת.</b> לְאַחַת זוֹ, לְפַרְצוּף הָאָדָם לְבַדָּהּ, הָיוּ <b>אַרְבָּעָה פָנִים</b>, וְכֵן לָאַרְיֵה וְלַנֶּשֶׁר וְלַשּׁוֹר (יחזקאל י:יד), הֲרֵי שֵׁשׁ עֶשְׂרֵה לַחַיָּה, וְכֵן לְכָל חַיָּה וְחַיָּה; <b>וְאַרְבַּע כְּנָפַיִם</b> לְכָל אֶחָד מִן הַפָּנִים, הֲרֵי שִׁשִּׁים וְאַרְבַּע כְּנָפַיִם לַחַיָּה, וְהוּא שֶׁתִּרְגֵּם יוֹנָתָן: ״מָאתָן וְחַמְשִׁין וְשִׁיתָא גַּפִּין״:
<h3>פסוק ז</h3>
<b>רֶגֶל יְשָׁרָה.</b> ״רַגְלִין כֵּיוָנִין״ (תרגום יונתן), מְכֻוָּנִין זֶה כְּנֶגֶד זֶה. דָּבָר אַחֵר: <b>יְשָׁרָה</b>, שֶׁאֵין לָהֶם קְפִיצִים אַרְכּוּבוֹת לָכוֹף אֶת שׁוֹקֵיהֶם (בראשית רבה סה,כא), לְפִי שֶׁאֵין לָהֶם יְשִׁיבָה וְלֹא שְׁכִיבָה, וְאֵין צְרִיכִין לִהְיוֹת קְפִיצִין כְּעֵין שֶׁיֵּשׁ לַבְּהֵמָה, קֶפֶץ עֶלְיוֹן וְקֶפֶץ תַּחְתּוֹן, שֶׁבָּהֶם הִיא כּוֹפֶפֶת שׁוֹקֶיהָ לִשְׁכַּב:
<b>רֶגֶל עֵגֶל.</b> רֶגֶל עָגוֹל, וְכֵן תִּרְגֵּם יוֹנָתָן: ״רִיגְלִין סְגַלְגָּלִין״:
<b>וְנוֹצְצִים.</b> מִתּוֹךְ זַהֲרוֹרִיתָם דּוֹמֶה כְּאִלּוּ יוֹצְאוֹת מֵהֶם נִצּוֹצוֹת, כְּדַאֲמְרִינָן בְּמַסֶּכֶת יוֹמָא (לז:): אַף הִיא עָשְׂתָה נִבְרֶשֶׁת שֶׁל זָהָב וְכוּ׳, בְּשָׁעָה שֶׁהַחַמָּה זוֹרַחַת נִצּוֹצוֹת יוֹצְאִין הֵימֶנָּה וְכוּ׳:
<b>כְּעֵין.</b> כְּמוֹ כְּמַרְאֵה:
<b>נְחֹשֶׁת קָלָל.</b> מְזֻקָּק וּמֵאִיר, וּמְנַחֵם חִבְּרוֹ עִם ״קָלוּי בָּאֵשׁ״ (ויקרא ב:יד):
<h3>פסוק ח</h3>
<b>וְיָדִי אָדָם מִתַּחַת כְּנָפֶיהָ׳.</b> כְּתַרְגּוּמוֹ ״לְמִחְתֵי בְּהוֹן גּוּמְרִין דְּאִישָׁא וְגוֹ׳״ וְכֵן אָנוּ מוֹצְאִים בְּסֵפֶר זֶה ״וַיִּשְׁלַח הַכְּרוּב אֶת יָדוֹ אֶל הָאֵשׁ אֲשֶׁר בֵּינוֹת הַכְּרוּבִים וַיִּשָּׂא וְיִתֵּן אֶל חָפְנֵי לְבֻשׁ הַבַּדִּים״ (יחזקאל י:ז) וְכֵן אַחֲרָיו ״וְיִרְאוּ לַכְּרֻבִים תַּבְנִית יַד אָדָם וְגֵו׳״ (יחזקאל י:ח) יְדֵי אָדָם חוֹתוֹת אֶת הָאֵשׁ וְנוֹתְנוֹת לַכְּרוּב וְהַכְּרוּב לַשָּׁלִיחַ כְּדֵי שֶׁיִּצְטַנְּנוּ הַגֶּחָלִים מִיָּד אֶל יָד לְהָקֵל הַפֻּרְעָנִיּוֹת מֵעַל יִשְׂרָאֵל:
<b>עַל אַרְבַּעַת רִבְעֵיהֶם.</b> לְאַרְבָּעָה רוּחוֹת הָעוֹלָם, שֶׁהֲרֵי יֵשׁ לָהֶם פָּנִים וּכְנָפַיִם לְכָל רוּחַ:
<b>וּפְנֵיהֶם וְכַנְפֵיהֶם לְאַרְבַּעְתָּם.</b> כְּתַרְגּוּמוֹ: ״שָׁוֶה לְאַרְבַּעְתָּן״:
<h3>פסוק ט</h3>
<b>חוֹבְרוֹת אִשָּׁה אֶל אֲחוֹתָהּ כַּנְפֵיהֶם.</b> כְּנָפָהּ שֶׁל זוֹ פְּרוּשָׂה לְצַד כְּנָפָהּ שֶׁל זוֹ לְכָאן וְכֵן לְכָאן, עַד שֶׁחוֹבְרוֹת וּמַגִּיעוֹת זוֹ לָזוֹ, וּבְכָךְ הֵם מְכַסּוֹת פְּנֵיהֶם, שֶׁהַכְּנָפַיִם פְּרוּשׂוֹת לְמַעְלָה מִן הַפָּנִים:
<b>לֹא יִסַּבּוּ בְלֶכְתָּן.</b> אִם רוֹצוֹת לָלֶכֶת לְאֵיזֶה רוּחַ שֶׁיִּרְצוּ, אֵין צְרִיכוֹת לְהָסֵב פְּנֵיהֶם, שֶׁהֲרֵי יֵשׁ לָהֶם פָּנִים לְכָל צַד, לְפִיכָךְ <b>אִישׁ אֶל עֵבֶר פָּנָיו יֵלֵכוּ</b>, לְצַד פָּנָיו שֶׁל אוֹתָהּ רוּחַ שֶׁהֵם רוֹצִים לָלֶכֶת, יֵלֵכוּ:
<h3>פסוק יא</h3>
<b>וּפְנֵיהֶם וְכַנְפֵיהֶם פְּרֻדוֹת מִלְמָעְלָה.</b> אִלְמָלֵא שֶׁרָאִיתִי טַעַם זָקֵף גָּדוֹל נָקוּד עַל וּפְנֵיהֶם, לֹא הָיִיתִי יוֹדֵעַ לְפָרְשׁוֹ, אֲבָל הַנִּיקּוּד לִמְּדַנִי לְהַבְדִּילָם זוֹ מִזּוֹ וּלְהַעֲמִיד תֵּיבַת וּפְנֵיהֶם בִּפְנֵי עַצְמָהּ, וְכֵן פֵּירוּשׁוֹ: וּפְנֵיהֶם לָהֶם, וְכַנְפֵיהֶם הָיוּ פְּרוּדוֹת לְמַעְלָה מִפְּנֵיהֶם וּמְכַסּוֹת אוֹתָם, כֵּיצַד? <b>לְאִישׁ שְׁתַּיִם חֹבְרוֹת אִישׁ.</b> לְכָל פָּנִים וּפָנִים שְׁתַּיִם כַּנְפֵיהֶם חוֹבְרוֹת לְכָל אַחַת, כְּנַף חַיָּה זוֹ פְּרוּשָׂה לְצַד כְּנַף חַיָּה זוֹ, וְשֶׁל זוֹ לְצַד זוֹ, וְהַפָּנִים שֶׁבֵּינְתַּיִם מְכֻסִּים בָּהֶם. וְדוּגְמַת לְשׁוֹן מִקְרָא זֶה יֵשׁ עוֹד בְּפָרָשָׁה זוֹ: ״וְגַבֵּיהֶם וְגֹבַהּ לָהֶם וְיִרְאָה לָהֶם״ (יחזקאל א:יח) – תֵּיבַת ״וְגַבֵּיהֶם״ עוֹמֶדֶת בְּעַצְמָהּ:
<b>וּשְׁתַּיִם מְכַסּוֹת.</b> וּשְׁתֵּי כְנָפַיִם הַנּוֹתָרוֹת מְכַסּוֹת <b>אֶת גְּוִיּוֹתֵיהֶנָה</b>:
<h3>פסוק יב</h3>
<b>אֶל אֲשֶׁר יִהְיֶה שָׁמָּה הָרוּחַ.</b> הָרָצוֹן לָלֶכֶת:
<h3>פסוק יג</h3>
<b>הִיא מִתְהַלֶּכֶת בֵּין הַחַיּוֹת.</b> הַמַּרְאָה הַזֹּאת מִתְהַלֶּכֶת בְּכָל הַחַיּוֹת:
<b>וְנֹגַהּ לָאֵשׁ.</b> יוֹתֵר מֵאֵשׁ שֶׁלָּנוּ:
<b>בָּרָק.</b> פְלַנְדוֹרְ״שׁ בְּלַעַ״ז:
<h3>פסוק יד</h3>
<b>רָצוֹא וָשׁוֹב כְּמַרְאֵה הַבָּזָק.</b> פֵּרְשׁוּ רַבּוֹתֵינוּ (חגיגה יג:): <b>רָצוֹא וָשׁוֹב</b> כְּלַהֶבֶת הַכִּבְשָׁן, שֶׁיּוֹצְאָה תָּמִיד מִפִּי הַכִּבְשָׁן וּמְמַהֶרֶת לַחֲזוֹר וְלִיכָּנֵס; כָּךְ כְּשֶׁמּוֹצִיאוֹת רֹאשָׁן מִתַּחַת הָרָקִיעַ הַנְּטוּיָה לְמַעְלָה מֵהֶן, כְּמוֹ שֶׁמְּפֹרָשׁ בָּעִנְיָן (יחזקאל א:כב), נִרְתָּעוֹת מִפְּנֵי הַשְּׁכִינָה שֶׁלְּמַעְלָה מִן הָרָקִיעַ וּמְמַהֲרוֹת לְהָשִׁיב אֶת רֹאשָׁן:
<b>כְּמַרְאֵה הַבָּזָק.</b> דְלָאטַנְצִי״לָא בְּלַעַ״ז וְגוֹוֶן אֵשׁ לָהֶם כְּגוֹוֶן אֵשׁ הַיּוֹצֵא מִבֵּין הַחֲרָסִין (חגיגה יג:) שֶׁמְּזַקְּקִין זָהָב בְּכוּר בְּתוֹכָן, וְהָאֵשׁ שֶׁיּוֹצְאָה מִשָּׁם צְבוּעָה בִּגְוָנִים. (תוספות וְיֵשׁ מְפָרְשִׁים הֶבְזֵק לְשׁוֹן פָּזוּר, כְּפִי שֶׁפֵּרְשׁוּהוּ רַבּוֹתֵינוּ (בראשית רבה נ:א): <b>כְּמַרְאֵה הַבָּזָק</b> רַבִּי יְהוּדָה אוֹמֵר בְּשֵׁם רַבִּי סִימוֹן בְּשֵׁם רַבִּי לֵוִי בֶּן פַּרְטָא כָּזֶה שֶׁבּוֹזֵק גֶּפֶת בְּכִירָה, כְּלוֹמַר שֶׁמְּפַזֵּר גֶּפֶת שֶׁהוּא פְּסֹלֶת הַזֵּתִים בְּכִירָה, שֶׁהוּא מִתְלַהֵט בִּמְהֵרָה וּמַעֲלֶה לַהַב וְהַלַּהַב עוֹלֶה וְיוֹרֵד, וְזֶהוּ פֵּרוּשׁ <b>רָצוֹא וָשׁוֹב</b>. וְעוֹד יֵשׁ בְּדִבְרֵיהֶם בָּזָק לְשׁוֹן פִּזּוּר (סנהדרין קח:): בָּזַק בְּהוּ עַפְרָא וְהָווּ חַרְבֵּי, כְּלוֹמַר פִּזֵּר; וְכֵן בַּמִּשְׁנָה (ערובין י:יד): בּוֹזְקִין מֶלַח עַל גַּב הַכֶּבֶשׁ בִּשְׁבִיל שֶׁלֹּא יַחְלִיקוּ; וְיֵשׁ מַשְׁמַע בָּזָק כְּמוֹ בָּרָק, וְהוּא לְשׁוֹן חִפּוּשׁ עד כאן תוספות, סא״א):
<h3>פסוק טו</h3>
<b>אוֹפַן אֶחָד בָּאָרֶץ.</b> בְּרִצְפַּת הָרָקִיעַ:
<b>לְאַרְבַּעַת פָּנָיו.</b> שֶׁל כָּל חַיָּה; אוֹ הָאוֹפַן יֵשׁ לוֹ אַרְבָּעָה פָנִים. רַבּוֹתֵינוּ אָמְרוּ (חגיגה יג:): זֶה סַנְדַּלְפוֹן, הָעוֹמֵד בָּאָרֶץ וְרֹאשׁוֹ מַגִּיעַ לְבֵין הַחַיּוֹת; אֲבָל לְפִי הָעִנְיָן אָנוּ לְמֵדִין, שֶׁהָאוֹפַנִּים אַרְבָּעָה הֵם:
<h3>פסוק טז</h3>
<b>כְּעֵין תַּרְשִׁישׁ.</b> כְּמוֹ אֶבֶן טוֹבָה שֶׁשְּׁמָהּ תַּרְשִׁישׁ, קְרִישְׁטָ״ל בְּלַעַ״ז:
<b>כַּאֲשֶׁר יִהְיֶה הָאוֹפָן.</b> קָבוּעַ בְּתוֹךְ הָאוֹפָן שְׁתִי וָעֵרֶב, לְפִי שֶׁהֵן הוֹלְכוֹת לְכָל עֵבֶר פְּנֵיהֶם (יחזקאל א:יב) לְאַרְבַּע רוּחוֹת, צָרִיךְ שֶׁיְּהֵא הָאוֹפָן מְגַלְגֵּל לְאַרְבַּע רוּחוֹת:
<h3>פסוק יז</h3>
<b>עַל אַרְבַּעַת רִבְעֵיהֶן וְגוֹ׳.</b> בִּשְׁבִיל מַעֲשֵׂה הָאוֹפַנִּים הֻצְרַךְ לִשְׁנוֹתָן לוֹמַר, שֶׁאֵין הָאוֹפַנִּים מְעַכְּבִין עֲלֵיהֶם, שֶׁאַף הֵם עֲשׂוּיִין לְכָךְ:
<h3>פסוק יח</h3>
<b>וְגַבֵּיהֶן.</b> וְגַב יֵשׁ לָהֶם:
<b>וְגֹבַהּ לָהֶם וְיִרְאָה לָהֶם.</b> מְאֻיָּמִים הֵם לָרוֹאֶה אוֹתָם; וְיֵשׁ פּוֹתְרִין <b>וְיִרְאָה לָהֶם</b> – בְּמוֹרָא עוֹמְדִים:
<b>וְגַבּוֹתָם.</b> אִילוֹיְר שׁוֹרְצִילִי בְּלַעַ״ז:
<b>מְלֵאוֹת עֵינַיִם סָבִיב.</b> לִרְאוֹת לְכָל רוּחַ, שֶׁהֲרֵי <b>לֹא יִסַּבּוּ בְּלֶכְתָּם</b>:
<h3>פסוק יט</h3>
<b>מֵעַל הָאָרֶץ.</b> מֵעַל רִצְפַּת הָרָקִיעַ, וְכֵן תִּרְגְּמוֹ יוֹנָתָן: ״מִלְּרַע לְרוּם שְׁמַיָּא״, כְּלוֹמַר: בְּהִנָּשְׂאָם מִלְּמַטָּה לְמַעְלָה:
<h3>פסוק כ</h3>
<b>הָרוּחַ.</b> הָרָצוֹן שֶׁל הַקָּדוֹשׁ בָּרוּךְ הוּא:
<b>שָׁמָּה הָרוּחַ לָלֶכֶת.</b> אֵין צָרִיךְ לוֹמַר לָהֶם לְצַד זֶה לְכוּ, שֶׁרוּחוֹ שֶׁל הַקָּדוֹשׁ בָּרוּךְ הוּא בַּחַיּוֹת, וְרוּחַ הַחַיָּה בָּאוֹפַנִּים:
<h3>פסוק כא</h3>
<b>בְּלֶכְתָּם.</b> הַחַיּוֹת:
<b>יֵלְכוּ.</b> הָאוֹפַנִּים:
<h3>פסוק כב</h3>
<b>הַקֶּרַח הַנּוֹרָא.</b> תִּרְגֵּם יוֹנָתָן: ״גְּלִיד חֲסִין״, גְּלִיאָ״ה פוֹרְ״ט בְּלַעַ״ז:
<h3>פסוק כג</h3>
<b>יְשָׁרוֹת.</b> מְכֻוָּנוֹת:
<h3>פסוק כד</h3>
<b>כְּקוֹל מַיִם רַבִּים.</b> יָכוֹל קוֹל נָמוּךְ? תַּלְמוּד לוֹמַר: <b>כְּקוֹל שַׁדַּי</b>, כְּקוֹל הַמְפֹרָשׁ בַּכְּתוּבִים ״קוֹל ה׳ בַּכֹּחַ, קוֹל ה׳ שֹׁבֵר אֲרָזִים״ (תהילים כט:ד-ה):
<b>קוֹל הֲמֻלָּה כְּקוֹל מַחֲנֶה.</b> ״קָל מִלּוּלֵיהֶן כַּד מוֹדָן וּמְבָרְכִין קֳדָם רִבּוֹנֵיהוֹן כְּקָל מַשְׁרִיַּית מַלְאֲכֵי מְרוֹמָא״ (תרגום יונתן):
<b>בְּעָמְדָם תְּרַפֶּינָה כַנְפֵיהֶן.</b> מִלְּהַשְׁמִיעַ קוֹל. וְיוֹנָתָן תִּרְגֵּם: ״בִּמְקוֹמֵיהוֹן מְשַׁתְּקָן גַּפֵּיהוֹן מִן קֳדָם דִּבּוּרָא״, דִּבּוּרוֹ שֶׁל מָקוֹם הַיּוֹצֵא מִמַּעַל לְרֹאשָׁן לְהַשְׁמִיעַ לַנְּבִיאִים שְׁלִיחוּתוֹ, כְּמוֹ שֶׁמְּסַיֵּם וְהוֹלֵךְ: ״וַיְהִי קוֹל וְגוֹמֵר״ (יחזקאל א:כה). וּמִדְרַשׁ אַגָּדָה (תנחומא, קדושים ו): בְּעָמְדָם מִלְּקַלֵּס, בִּשְׁבִיל צַדִּיקִים שֶׁיְּקַלְּסוּ תְּחִלָּה:
<h3>פסוק כה</h3>
<b>וַיְהִי קוֹל מֵעַל לָרָקִיעַ.</b> תִּרְגֵּם יוֹנָתָן: ״לִזְמַן דַּהֲוָה רַעֲוָא קֳדָמוֹהִי לְאַשְׁמָעוּתָא דִּבּוּרָא לְעַבְדוֹהִי נְבִיאֵי, הֲוָה קָלָא מִשְׁתְּמַע מֵעִילּוּי רְקִיעַ מִבֵּין כְּרוּבַיָּא מִתְּחוֹת רְקִיעָא דְּעַל רֵישֵׁיהוֹן״:
<b>תְּרַפֶּינָה כַנְפֵיהֶן.</b> מֵאֵימַת הַדִּבּוּר:
<h3>פסוק כז</h3>
<b>וָאֵרֶא כְּעֵין חַשְׁמַל.</b> לֹא נִתַּן רְשׁוּת לְהִתְבּוֹנֵן בְּמִקְרָא זֶה (חגיגה יג.):
<b>בֵּית לָהּ.</b> מִלִּפְנִים לָהּ <b>כְּמַרְאֵה אֵשׁ</b>:
<h3>פסוק כח</h3>
<b>וָאֶפֹּל עַל פָּנַי.</b> ״וְאִשְׁתַּטְחִית״ (תרגום יונתן):
<b>וָאֶשְׁמַע קוֹל מְדַבֵּר.</b> וּמָה דִּבֵּר?
<h2>פרק ב</h2>
<h3>פסוק א</h3>
<b>וַיֹּאמֶר אֵלַי בֶּן אָדָם וְגוֹ׳.</b> בֶּן אָדָם קוֹרֵא לִיחֶזְקֵאל, מִתּוֹךְ שֶׁרָאָה הַמֶּרְכָּבָה הוֹלֵךְ בֵּין עֲלִיָּה וּמִשְׁתַּמֵּשׁ בָּהּ כְּמַלְאָכִים, לוֹמַר: אֵין כָּאן יְלוּד אִשָּׁה אֶלָּא זֶה (וכל זה אי״ש אח״ד הטעים כן לרבינו והנאהו). וְלִי נִרְאֶה, שֶׁלֹּא קְרָאוֹ בֶּן אָדָם אֶלָּא בִּשְׁבִיל שֶׁלֹּא תְּהֵא דַעְתּוֹ רְחָבָה עָלָיו, מִתּוֹךְ שֶׁהָיָה גַּס לִבּוֹ בְּמַרְאֵה הַמֶּרְכָּבָה וּבְמַלְאֲכוֹת עֶלְיוֹנִים סא״א
<h3>פסוק ב</h3>
<b>אֵת מְדַבֵּר אֵלָי.</b> אֶת הַמִּתְדַּבֵּר עִמִּי; וְכָבוֹד הוּא לִכְתֹּב מִדַּבֵּר כְּלַפֵּי מַעְלָה, שֶׁהָאוֹמֵר ״מְדַבֵּר״ בִּשְׁוָ״א נִשְׁמָע כְּאָדָם הַמְדַבֵּר לַחֲבֵירוֹ, פּוֹנֶה אֵלָיו פָּנִים אֶל פָּנִים, וְהָאוֹמֵר מִדַּבֵּר (בחיר״ק) מַשְׁמָעוֹ שֶׁהַשְּׁכִינָה מְדַבֵּר בִּפְנֵי עַצְמוֹ, בִּכְבוֹדוֹ, וּשְׁלוּחָיו יִשְׁמְעוּ; בּוֹרְפָאלִי״ן בְּלַעַ״ז:
<h3>פסוק ג</h3>
<b>אֶל גּוֹיִם הַמּוֹרְדִים.</b> שְׁנֵי שְׁבָטִים קְרוּיִין שְׁנֵי גוֹיִם (בראשית רבה פב:ד):
<h3>פסוק ד</h3>
<b>וְהַבָּנִים.</b> לְפִי שֶׁאָמַר אֲבוֹתָם פָּשְׁעוּ בִי (יחזקאל ב:ג), וְאֵלּוּ בְנֵיהֶם <b>קְשֵׁי פָנִים</b>:
<h3>פסוק ה</h3>
<b>וְהֵמָּה.</b> שֶׁמָּא <b>יִשְׁמְעוּ</b>, שֶׁמָּא <b>יֶחְדְּלוּ</b> מִלִּשְׁמֹעַ:
<b>כִּי יָדַעְתִּי כִּי בֵית מְרִי.</b> הֵם אַנְשֵׁי קִנְתּוּרִין, אֶלָּא שֶׁאֲנִי חָפֵץ שֶׁיֵּדְעוּ לְעֵת פֻּרְעָנוּתָם <b>כִּי נָבִיא הָיָה בְתוֹכָם</b> שֶׁהוֹכִיחָם, וְלֹא שָׁמְעוּ:
<h3>פסוק ו</h3>
<b>סָרָבִים.</b> לְשׁוֹן מַרְדּוּת, כְּלוֹמַר: סַרְבָנִים; וְדוּנָשׁ פָּתַר אוֹתוֹ לְשׁוֹן קוֹצִים, וְעֶשְׂרִים שֵׁמוֹת לָהֶם:
<b>וְסַלּוֹנִים.</b> לְשׁוֹן קוֹצִים, וְכֵן ״סִלּוֹן מַמְאִיר וְקוֹץ מַכְאִיב״ (יחזקאל כח:כד):
<b>וְאֶל עַקְרַבִּים אַתָּה יוֹשֵׁב.</b> הָעָם אֲשֶׁר אַתָּה מוֹכִיחַ יִלְאוּךָ וְיַקְנִיטוּךָ, כְּאִלּוּ אַתָּה יוֹשֵׁב עַל עַקְרַבִּים, הָעוֹקְצִין אוֹתְךָ מִכָּל צְדָדֶיךָ:
<b>עַקְרַבִּים.</b> אַגְלִינְטִייֵ״רְשׁ בְּלַעַ״ז. לָשׁוֹן אַחֵר: עַקְרַבִּים מַמָּשׁ, וְכֵן תִּרְגֵּם יוֹנָתָן: ״וּבְגוֹ עַמָּא דְּעוֹבָדֵיהוֹן דְּמָן לְעַקְרַבִּין אַתְּ יָתִיב״:
<h3>פסוק ח</h3>
<b>אַל תְּהִי מֶרִי.</b> מִלֵּילֵךְ בִּשְׁלִיחוּתִי:
<b>פְּצֵה.</b> פְּתַח, וְכֵן ״פָּצוּ עָלֵינוּ פִּיהֶם״ (איכה ג:מו):
<b>פְּצֵה פִיךָ וֶאֱכֹל.</b> מָשָׁל הוּא: ״הַטֵּה אָזְנְךָ וּשְׁמַע״ (דניאל ט:יח; מלכים ב יט:טז), וְיֶעֱרַב לְךָ כְּאִלּוּ אַתָּה אוֹכֵל מַאֲכָל לְרַעֲבוֹן:
<b>אֶת אֲשֶׁר אֲנִי נוֹתֵן אֵלֶיךָ.</b> מַה הִיא הַנְּתִינָה? הִיא ״מְגִלַּת הַסֵּפֶר״ (יחזקאל ב:ט):
<h3>פסוק ט</h3>
<b>וְהִנֵּה וְגוֹ׳.</b> יֵשׁ דְּבָרִים מְשַׁמְּשִׁין לְשׁוֹן זָכָר וּלְשׁוֹן נְקֵיבָה, כְּמוֹ ״הַשֶּׁמֶשׁ יָצָא עַל הָאָרֶץ״ (בראשית יט:כג) ״וְזָרְחָה לָכֶם יִרְאֵי שְׁמִי שֶׁמֶשׁ וְגוֹ׳״ (מלאכי ג:כ) ״אֶל הַמַּחֲנֶה הָאַחַת וְהִכָּהוּ״ (בראשית לב:ט):
<h3>פסוק י</h3>
<b>פָּנִים וְאָחוֹר.</b> ״מָה דַּהֲוָה מִן שְׁרוּיָא וּמָה דְּעָתִיד לְמֶהֱוֵי בְּסוֹפָא״ (תרגום יונתן):
<b>קִינִים.</b> פֻּרְעָנוּת שֶׁל צַדִּיקִים בָּעוֹלָם הַזֶּה:
<b>וָהֶגֶה.</b> מַתַּן שְׂכָרָן שֶׁיְּרַנְּנוּ עָלָיו לֶעָתִיד לָבֹא:
<b>וָהִי.</b> נְהִי שֶׁל רְשָׁעִים לָעוֹלָם הַבָּא (עירובין כא.):
<h2>פרק ג</h2>
<h3>פסוק ג</h3>
<b>וָאֹכְלָה וַתְּהִי בְפִי וְגוֹ׳.</b> ״וְקַבִּילְתַּהּ וַהֲווֹ פִּתְגָּמָהּא בְּפוּמִי כִּדְבַשׁ חֲלִי״ (תרגום יונתן):
<h3>פסוק ה</h3>
<b>עִמְקֵי שָׂפָה.</b> שֶׁיְּהֵא לָהֶם לָשׁוֹן עָמוֹק, שֶׁאֵינְךָ מַכִּיר בּוֹ:
<b>אֶל בֵּית יִשְׂרָאֵל.</b> כִּי <b>אֶל בֵּית יִשְׂרָאֵל</b> אֲנִי שׁוֹלְחֶךָ, אֲשֶׁר לְשׁוֹנָם כִּלְשׁוֹנְךָ:
<h3>פסוק ו</h3>
<b>אִם לֹא אֲלֵיהֶם שְׁלַחְתִּיךָ וְגוֹ׳.</b> לָשׁוֹן שְׁבוּעָה הִיא: אִם אֲלֵיהֶם שְׁלַחְתִּיךָ, חַי אֲנִי <b>אִם לֹא הֵמָּה יִשְׁמְעוּ אֵלֶיךָ</b>, וּמִקְרָא מְסֹרָס הוּא:
<h3>פסוק ט</h3>
<b>כְּשָׁמִיר.</b> מִין תּוֹלַעַת הוּא, שֶׁמַּרְאִין אוֹתוֹ עַל הָאֶבֶן וְהִיא נִבְקַעַת כְּנֶגְדּוֹ (ירושלמי סוטה ט:יג). (הגה: לָשׁוֹן אַחֵר <b>שָׁמִיר</b> לְשׁוֹן סֶלַע חָזָק, וּבְתַרְגּוּם יְרוּשַׁלְמִי הוּא תַּרְגּוּם שֶׁל צוּר, וְכֵן תַּרְגּוּם ״מִצּוּר הַחַלָּמִישׁ״ (דברים ח:טו) ״שָׁמִיר טְנָרָא״. וְיֵשׁ מַשְׁמָע שָׁמִיר הַבַּרְזֶל הֶחָזָק, כִּי כְּמוֹ שֶׁנִּקְרָא הַצּוּר הֶחָזָק שָׁמִיר, כְּמוֹ כֵן נִקְרָא הַבַּרְזֶל שָׁמִיר בִּשְׁבִיל חָזְקוֹ סא״א):
<h3>פסוק יא</h3>
<b>כֹּה אָמַר אֲדֹנָי אֱלֹהִים.</b> הַנְּבוּאָה הַזֹּאת לְאָמְרָהּ אֲלֵיכֶם:
<b>אִם יִשְׁמְעוּ.</b> אוֹ יִשְׁמְעוּ אוֹ <b>יֶחְדָּלוּ</b>, אַתָּה אֱמוֹר אוֹתָהּ <b>אֲלֵיהֶם</b>:
<h3>פסוק יב</h3>
<b>וַתִּשָּׂאֵנִי רוּחַ.</b> לְאַחַר שֶׁגָּמַר דְּבָרָיו, צִוָּה אֶל הָרוּחַ לְשֵׂאתוֹ אֶל הַמָּקוֹם אֲשֶׁר בְּנֵי הַגּוֹלָה שָׁם:
<h3>פסוק יג</h3>
<b>מַשִּׁיקוֹת.</b> לְשׁוֹן נְשִׁיקָה, מַקִּישׁוֹת זוֹ אֶל זוֹ, וְשִׁיר נִשְׁמָע בְּהַקָּשָׁתָן, כְּמוֹ שֶׁאוֹמֵר לְמַעְלָה ״וָאֶשְׁמַע אֶת קוֹל כַּנְפֵיהֶם״ (יחזקאל א:כד):
<h3>פסוק יד</h3>
<b>וָאֵלֵךְ מַר.</b> שֶׁהָיָה קָשֶׁה בְּעֵינַי לְקַנְתֵּר אֶת בְּנֵי עַמִּי:
<b>וְיַד ה׳ עָלַי חֲזָקָה.</b> אָכְפּוֹ וְכֹחוֹ, לְהוֹלִיכֵנִי עַל כָּרְחִי:
<h3>פסוק טו</h3>
<b>תֵּל אָבִיב.</b> לְתֵל אָבִיב, שֵׁם מָקוֹם:
<b>מַשְׁמִים.</b> מִשְׁתּוֹמֵם, אָדָם מְשֻׁתָּק מִלְּדַבֵּר:
<h3>פסוק יז</h3>
<b>צוֹפֶה נְתַתִּיךָ.</b> לָמָּה אַתָּה שׁוֹתֵק? הֲלֹא כַּצּוֹפֶה, שֶׁמַּעֲמִידִים עַל הַמִּגְדָּלִים לִרְאוֹת אִם יָבוֹאוּ גְּיָסוֹת לָעִיר, יִתְקַע בַּשּׁוֹפָר לְהַזְהִיר אֶת הָעָם שֶׁיִּתְכַּנְּסוּ וְיִתְחַזְּקוּ, כֵּן נְתַתִּיךָ לְהַזְהִירָם, לְהִשָּׁמֵר מִן הַפֻּרְעָנוּת שֶׁלֹּא אֲבִיאֶנּוּ עֲלֵיהֶם:
<h3>פסוק כ</h3>
<b>וְנָתַתִּי מִכְשׁוֹל לְפָנָיו.</b> כְּשֶׁהוּא עוֹשֶׂה דְּבָרָיו בְּהַצְנֵעַ וּמַרְאֶה עַצְמוֹ כְּצַדִּיק, אֲנִי נוֹתֵן עֲבֵירָה מְפֻרְסֶמֶת לְפָנָיו כְּדֵי לְגַלּוֹת מַעֲשָׂיו, וּכְשֶׁאָבִיא רָעָה עָלָיו לֹא יְהַרְהֲרוּ אַחֲרַי:
<b>וְלֹא תִזָּכַרְןָ צִדְקוֹתָו.</b> פֵּרְשׁוּ רַבּוֹתֵינוּ (קדושין מ:) בְּתוֹהֵא עַל הָרִאשׁוֹנוֹת, שֶׁמִּתְחָרֵט עַל הַצְּדָקוֹת הָרִאשׁוֹנוֹת שֶׁעָשָׂה:
<h3>פסוק כג</h3>
<b>וְהִנֵּה שָׁם כְּבוֹד ה׳ עוֹמֵד.</b> הִקְדִּים עַל יָדוֹ לֵילֵךְ שָׁם, מִדַּת עֲנָוָה יְתֵרָה, מַה שֶּׁאֵין דֶּרֶךְ בָּשָׂר וָדָם לַעֲשׂוֹת כֵּן: הַתַּלְמִיד מַמְתִּין לָרַב, וְכָאן הָרַב מַמְתִּין לַתַּלְמִיד (תנחומא, בראשית ד):
<h3>פסוק כד</h3>
<b>הִסָּגֵר בְּתוֹךְ בֵּיתֶךָ.</b> לְהַרְאוֹתָם שֶׁאֵינָם רְאוּיִין לְתוֹכָחָה:
<h3>פסוק כה</h3>
<b>הִנֵּה נָתְנוּ עָלֶיךָ עֲבוֹתִים.</b> הֱוֵי אָסוּר בְּבֵיתֶךָ כְּאִלּוּ נֶאֱסַרְתָּ בַּעֲבוֹתִים, וְכֵן תִּרְגֵּם יוֹנָתָן: ״הָא גְזֵירַת פִּתְגָמִי עֲלָךְ כְּאִיסוּר גִּילְדִּין וְגוֹ׳״:
<h3>פסוק כז</h3>
<b>וּבְדַבְּרִי אוֹתְךָ.</b> כְּשֶׁאֶחְפֹּץ לְדַבֵּר אִתְּךָ, אֶשְׁלָחֲךָ אֲלֵיהֶם:
<b>וְאָמַרְתָּ אֲלֵיהֶם כֹּה אָמַר אֲדֹנָי אֱלֹהִים.</b> אֶת כָּל דִּבְרֵי שְׁלִיחוּתִי:
<b>הַשּׁוֹמֵעַ יִשְׁמָע.</b> אֵין זֶה מִן הַשְּׁלִיחוּת, אֶלָּא הָרוּחַ הַקֹּדֶשׁ אָמַר לַנָּבִיא: אַתָּה אֱמוֹר אֲלֵיהֶם שְׁלִיחוּתִי, וְהֵם – <b>הַשּׁוֹמֵעַ יִשְׁמָע וְהֶחָדֵל יֶחְדָּל</b>, כִּי יָדַעְתִּי כִּי לֹא כֻלָּם יִשְׁמְעוּ, <b>כִּי בֵּית מְרִי הֵמָּה</b>:
<h2>פרק ד</h2>
<h3>פסוק א</h3>
<b>לְבֵנָה.</b> טוֹיְל״ָה בְּלַעַ״ז, וְיֵשׁ מֵהֶם שֶׁהֵם גְּדוֹלוֹת:
<h3>פסוק ב</h3>
<b>דָּיֵק.</b> מַגוֹנִי״ל בְּלַעַ״ז, שֶׁמַּשְׁלִיכִין בּוֹ אֲבָנִים לָעִיר:
<b>סוֹלְלָה.</b> שׁוֹפֵךְ עָפָר וְסוֹלְלוֹ וְכוֹבְשׁוֹ בְּמַקְלוֹת, וְעוֹשֶׂה תֵּל גָּבוֹהַּ לַעֲמוֹד עָלָיו וְלִרְאוֹת בְּתוֹךְ הָעִיר וְלִירוֹת בְּחִצִּים:
<b>סוֹלְלָה.</b> בִּסְטִי״וֹן בְּלַעַ״ז:
<b>וְשִׂים עָלֶיהָ כָּרִים.</b> תִּרְגֵּם יוֹנָתָן: ״אֶפִירוֹרִין״, וְהֵם כְּפָרִים שֶׁעוֹשִׂים חֵילוֹתָיו, וְיוֹשְׁבִים בָּאֳהָלִים לְרוּחוֹת הָעִיר, שֶׁלֹּא יְהֵא אָדָם יוֹצֵא וּבָא. וּפֵירוּשׁ <b>כָּרִים</b>: שָׂרִים מְמוּנִּים עַל הַצָּבָא, זֶה שׁוֹמֵר לְרוּחַ זֶה, וְזֶה לְרוּחַ זֶה:
<h3>פסוק ג</h3>
<b>קִיר בַּרְזֶל.</b> דֻּגְמָא לְחוֹמַת הָעִיר הַמַּפְסֶקֶת בֵּין הַצָּבָא וּבֵין הָעִיר:
<b>אוֹת הִיא.</b> שֶׁכָּךְ תָּבֹא יְרוּשָׁלַיִם בַּמָּצוֹר:
<h3>פסוק ד</h3>
<b>עַל צִדְּךָ הַשְּׂמָאלִי.</b> לִסְבּוֹל צַעַר וְיִסּוּרִין, מִנְיַן יָמִים כְּמִנְיַן שָׁנִים אֲשֶׁר הֱצִיקַתְנִי רוּחִי כִּבְיָכוֹל עַל שֶׁהִכְעִיסוּ לְפָנַי, וּתְכַפֵּר עַל <b>עֲוֹנָם</b>, אַחֲרֵי אֲשֶׁר קָשֶׁה בְּעֵינֶיךָ הַפֻּרְעָנוּת שֶׁאֲנִי אוֹמֵר לְהָבִיא עֲלֵיהֶם:
<h3>פסוק ה</h3>
<b>נָתַתִּי לְךָ אֶת שְׁנֵי עֲוֹנָם וגו׳.</b> הֲקִלּוֹתִי עָלֶיךָ לְקַבֵּל אֶת צַעַר שֶׁסָּבַלְתִּי אֲנִי לְמִנְיַן שָׁנִים שֶׁחָטְאוּ לְפָנַי, הֲפַכְתִּים לְךָ לְמִנְיַן יָמִים. (לישנא אחרינא: <b>שְׁנֵי</b> כְּמוֹ שְׁנַיִם, וְכֵן תִּרְגֵּם יוֹנָתָן: ״וַאֲנָא יְהָבִית לָךְ עַל חַד תְּרֵין בְּחוֹבֵיהוֹן״ סא״א):
<b>שְׁלֹשׁ מֵאוֹת וְתִשְׁעִים יוֹם.</b> שָׁנִינוּ בְּסֵדֶר עוֹלָם (סדר עולם רבה כו): מְלַמֵּד שֶׁחָטְאוּ יִשְׂרָאֵל שְׁלֹשׁ מֵאוֹת וְתִשְׁעִים שָׁנָה מִשֶּׁנִּכְנְסוּ לָאָרֶץ עַד שֶׁגָּלוּ מִמֶּנּוּ עֲשֶׂרֶת הַשְּׁבָטִים, וְאַתָּה מוֹצֵא מֵהֶם מְפֹרָשִׁים מָאתַיִם וְאַרְבָּעִים וְשָׁלֹשׁ מִשֶּׁמָּלַךְ יָרָבְעָם (מלכים א יב:כ) עַד שֶׁגָּלָה הוֹשֵׁעַ בֶּן אֵלָה (מלכים ב יז:ג-ו), וּבִימֵי שְׁפוֹט הַשּׁוֹפְטִים מֵאָה וְאַחַת עֶשְׂרֵה שָׁנִים, וְהַשְּׁאָר סְתוּמִים. אֵלּוּ הַשְּׁלוֹשׁ מֵאוֹת וְתִשְׁעִים שָׁנִים שֶׁמָּצָאתִי בִּתְשׁוּבוֹת רַבִּי יוֹסֵף רֵישׁ מְתִיבְתָּא, שֶׁחָטְאוּ עֲשָׂרָה שְׁבָטִים מִימוֹת יְהוֹשֻׁעַ עַד שֶׁהִגְלָה סַנְחֵרִיב (מלכים ב יז:ה-ו) מִשּׁוֹמְרוֹן: חֲשׁוֹב בִּימֵי הַשּׁוֹפְטִים שְׁמוֹנֶה שָׁנִים בְּיַד כּוּשָׁן (שופטים ג:ח), שְׁמוֹנֶה עֶשְׂרֵה בְּיַד עֶגְלוֹן (שופטים ג:יד), עֶשְׂרִים בְּיַד סִיסְרָא (שופטים ד:ג), שֶׁבַע בְּיַד מִדְיָן (שופטים ו:א), שְׁמוֹנֶה עֶשְׂרֵה בְּיַד בְּנֵי עַמּוֹן (שופטים י:ז), אַרְבָּעִים בְּיַד פְּלִשְׁתִּים (שופטים יג:א), הֲרֵי מֵאָה וְאַחַת עֶשְׂרֵה. מִן מִיכָה (שופטים יז:א) עַד שֶׁנִּשְׁבָּה הָאָרוֹן בִּימֵי עֵלִי (שמואל א ד:יא) אַרְבָּעִים, הֲרֵי קנ״א. חֲשׁוֹב לְיָרָבְעָם בֶּן נְבָט עֶשְׂרִים וּשְׁתַּיִם (מלכים א יד:כ), נָדָב בְּנוֹ שְׁתַּיִם (מלכים א טו:כה), בַּעְשָׁא עֶשְׂרִים וְאַרְבַּע (מלכים א טו:לג), אֵלָה בְּנוֹ שְׁתַּיִם (מלכים א טז:ח), עָמְרִי שְׁתֵּים עֶשְׂרֵה (מלכים א טז:כג), אַחְאָב עֶשְׂרִים וּשְׁתַּיִם (מלכים א טז:כט), אֲחַזְיָהוּ בְּנוֹ שְׁתַּיִם (מלכים א כב:נב), וִיהוֹרָם אָחִיו שְׁתֵּים עֶשְׂרֵה (מלכים ב ג:א), וְיֵהוּא עֶשְׂרִים וּשְׁמוֹנֶה (מלכים ב י:לו), יְהוֹאָחָז שְׁבַע עֶשְׂרֵה (מלכים ב יג:א), יְהוֹאָשׁ בְּנוֹ שֵׁש עֶשְׂרֵה (מלכים ב יג:י), וְיָרָבְעָם בְּנוֹ אַרְבָּעִים וְאַחַת (מלכים ב יד:כג), הֲרֵי שְׁלוֹשׁ מֵאוֹת וַחֲמִשִּׁים שָׁנָה. וּמְנַחֵם בֶּן גָּדִי עֶשֶׂר (מלכים ב טו:יז), פְּקַחְיָהוּ בְּנוֹ שְׁתַּיִם (מלכים ב טו:כג), וּפֶקַח בֶּן רְמַלְיָהוּ עֶשְׂרִים (מלכים ב טו:כז), וְהוֹשֵׁעַ בֶּן אֵלָה תֵּשַׁע שָׁנִים (מלכים ב יז:א), הֲרֵי שְׁלוֹשׁ מֵאוֹת תִּשְׁעִים וְאַחַת. וְשָׁנָה אַחֲרוֹנָה לְהוֹשֵׁעַ אֵינָהּ מִן הַמִּנְיָן, לְפִי שֶׁבִּשְׁנַת תֵּשַׁע לְהוֹשֵׁעַ נִלְכְּדָה שׁוֹמְרוֹן (מלכים ב יז:ו), וְלֹא הָיָה חֶשְׁבּוֹן הַמַּלְכוּת לְהוֹשֵׁעַ אֶלָּא שְׁמוֹנֶה שָׁנִים, הֲרֵי שְׁלוֹשׁ מֵאוֹת ותִשְׁעִים שָׁנִים. וְאַרְבָּעִים שָׁנִים שֶׁחָטְאוּ מַלְכֵי יְהוּדָה אַחַר גָּלוּת סַנְחֵרִיב עַד שֶׁנֶּאֶמְרָה פָּרָשָׁה זוֹ לִיחֶזְקֵאל מְפֹרָשִׁים לְמַטָּה, וְלֹא הֻצְרַכְתִּי לְפָרְשָׁם (סא״א):
<h3>פסוק ו</h3>
<b>עֲוֹן בֵּית יְהוּדָה אַרְבָּעִים יוֹם.</b> מְלַמֵּד שֶׁחָטְאוּ בֵּית יְהוּדָה מִשֶּׁגָּלוּ עֲשֶׂרֶת הַשְּׁבָטִים עַד שֶׁחָרְבָה יְרוּשָׁלַיִם אַרְבָּעִים שָׁנָה: עֶשְׂרִים וּשׁתַּיִם שֶׁל מְנַשֶּׁה, שֶׁכָּתוּב בּוֹ ״כְּכֹל אֲשֶׁר עָשָׂה אַחְאָב״ (מלכים ב כא:ג), וְאַחְאָב מָלַךְ עֶשְׂרִים וּשְׁתַּיִם, וּשְׁתַּיִם דְּאָמוֹן, וְאַחַת עֶשְׂרֵה דִּיהוֹיָקִים, וּנְבוּאָה זוֹ נֶאֶמְרָה לִיחֶזְקֵאל בַּשָּׁנָה הַחֲמִישִׁית לְצִדְקִיָּהוּ הֲרֵי אַרְבָּעִים; סַךְ כֻּלָּם אַרְבַּע מֵאוֹת וּשְׁלֹשִׁים, וְאַחַר הַנְּבוּאָה הַזֹּאת שָׁהוּ שֵׁשׁ שָׁנִים, הֲרֵי שְׁמוֹנָה יוֹבְלוֹת וּשְׁלֹשִׁים וְשֵׁשׁ שָׁנָה; בִּשְׁמוֹנָה יוֹבְלוֹת שְׁמוֹנָה שְׁבוּעֵי שְׁמִטּוֹת, הֲרֵי חֲמִשִּׁים וְשֵׁשׁ שְׁנוֹת שְׁמִטָּה, וּשְׁמוֹנָה שְׁנוֹת יוֹבֵל, הֲרֵי שִׁשִּׁים וְאַרְבַּע; וּבִשְׁלֹשִׁים וְשֵׁשׁ שָׁנָה יֵשׁ חָמֵשׁ שְׁנוֹת שְׁמִטָּה, הֲרֵי שִׁשִּׁים וָתֵשַׁע שְׁמִטּוֹת; וּשְׁנַת הַיּוֹבֵל הָאַחֲרוֹן נֶחְשְׁבָה לָהֶם לְעָוֹן, שֶׁהֲרֵי בַּעֲוֹנָם גָּלוּ מִמֶּנָּה; הֲרֵי שִׁבְעִים שָׁנָה מְקֻדָּשִׁים שֶׁל שְׁמִטָּה שֶׁלֹּא שִׁמְּטוּם יִשְׂרָאֵל, לְפִיכָךְ גָּלוּ שִׁבְעִים שָׁנָה, לְקַיֵּם ״אָז תִּרְצֶה אֶת שַׁבְּתוֹתֶיהָ״ (ויקרא כו:לד), וְהוּא שֶׁכָּתוּב בְּסוֹף דִּבְרֵי הַיָּמִים ״לְמַלֹּאות דְּבַר ה׳ בְּפִי יִרְמְיָהוּ עַד רָצְתָה הָאָרֶץ אֶת שַׁבְּתוֹתֶיהָ כָּל יְמֵי הָשַּׁמָּה שָׁבָתָה לְמַלֹּאות שִׁבְעִים שָׁנָה״ (דברי הימים ב לו:כא):
<b>צִדְּךָ הַשְּׂמָאלִי.</b> לְשׁוֹמְרוֹן, <b>צִדְּךָ הַיְמָנִי</b> לִיהוּדָה, לְפִי שֶׁיְּהוּדָה בִּדְרוֹמָהּ שֶׁל אֶרֶץ יִשְׂרָאֵל, כְּמָה שֶׁנֶּאֱמַר ״וַאֲחוֹתֵךְ הַגְּדוֹלָה שׁוֹמְרוֹן הַיּוֹשֶׁבֶת עַל שְׂמֹאלֵךְ״ (יחזקאל טז:מו), וְאַף בְּסֵפֶר יְהוֹשֻׁעַ (יהושע טו) תְּחוּם מֵצַר שֵׁבֶט יְהוּדָה כָּל מֵצַר הַדְּרוֹמִי:
<h3>פסוק ז</h3>
<b>וְאֶל מְצוֹר יְרוּשָׁלִַם.</b> אֲשֶׁר חַקּוֹתָ עַל הַלְּבֵנָה, תָּשִׂים <b>פָּנֶיךָ</b>: כְּשֶׁתִּשְׁכַּב עַל צִדְּךָ הַשְּׂמָאלִי תְּהִי הַלְּבֵנָה לְנֶגְדְּךָ, וְכֵן בְּשָׁכְבְּךָ עַל הַיְמָנִי:
<b>וּזְרֹעֲךָ.</b> תְּהֵא <b>חֲשׂוּפָה</b> לְנֶגְדְּךָ, כְּאָדָם הַנִּלְחָם; הוּא אוֹת לִנְבוּכַדְנֶצַּר הַנִּלְחָם בָּהּ:
<b>חֲשׂוּפָה.</b> כְּמוֹ גְּלוּיָה:
<h3>פסוק ח</h3>
<b>נָתַתִּי עָלֶיךָ עֲבוֹתִים.</b> גְּזֵרַת מִצְוָתִי תְּהֵא חֲמוּרָה עָלֶיךָ כְּאִלּוּ נֶאֱסַרְתָּ בַּעֲבוֹתִים, שֶׁלֹּא תֵהָפֵךְ מִצִּדְּךָ אֶל צִדֶּךָ:
<b>עַד כַּלּוֹתְךָ יְמֵי מְצוּרֶךָ.</b> מִנְיַן הַיָּמִים הָאֵלֶּה שֶׁגָּזַרְתִּי עָלֶיךָ:
<h3>פסוק ט</h3>
<b>חִטִּין וּשְׂעוֹרִים וְגוֹ׳.</b> וְדֹחַן וְכֻסְּמִים פָּאנִי״ץ אִיאַפִּיילְטְרָ״א בְּלַעַ״ז; סִימָן הָרָעָב שֶׁיְּהֵא עֲלֵיהֶם בִּימֵי הַמָּצוֹר, וְיֹאכְלוּ <b>לֶחֶם</b> תַּעֲרוֹבוֹת וּבְמִיאוּס:
<h3>פסוק י</h3>
<b>בְּמִשְׁקוֹל.</b> סִימָן לְאַנְשֵׁי מָצוֹר הַיְּרֵאִים מִן הָרָעָב, וְאוֹכְלִים <b>בְּמִשְׁקוֹל</b> וְשׁוֹתִין בִּמְשׂוּרָה:
<h3>פסוק יא</h3>
<b>מֵעֵת עַד עֵת.</b> מִיּוֹם לְיוֹם, בְּמִדָּה זוֹ <b>תִּשְׁתֶּה שִׁשִּׁית הַהִין</b>:
<h3>פסוק יב</h3>
<b>וְעֻגַּת שְׂעוֹרִים תֹּאכֲלֶנָּה.</b> עֲרִיבָתָהּ מְנֻוֶּלֶת כַּעֲרִיבַת שְׂעוֹרִים, וְלֹא נָאָה כַּעֲרִיבַת עֻגַּת חִטִּים:
<b>בְּגֶלְלֵי צֵאַת הָאָדָם תְּעֻגֶנָה.</b> תֵּאָפֶינָה בְּגַחֲלֵיהֶם, שֶׁמְּיַבְּשָׁן וְשׂוֹרְפָן:
<h3>פסוק יג</h3>
<b>טָמֵא.</b> לְשׁוֹן מָאוּס:
<h3>פסוק יד</h3>
<b>אֲהָהּ.</b> לְשׁוֹן אֲנָחָה:
<b>נַפְשִׁי לֹא מְטֻמָּאָה.</b> לֹא הִרְהַרְתִּי בַּיּוֹם וּבָאתִי לִידֵי טֻמְאָה בַּלַּיְלָה:
<b>נְבֵלָה וּטְרֵפָה לֹא אָכַלְתִּי.</b> בָּשָׂר מְסֻכֶּנֶת, שֶׁדּוֹמֶה לִנְבֵלָה וּטְרֵפָה:
<b>בְּשַׂר פִּגּוּל.</b> בְּהֵמָה שֶׁהוֹרָה בָּהּ חָכָם. וְלֹא יִתָּכֵן לוֹמַר <b>נְבֵלָה וּטְרֵפָה</b> מַמָּשׁ, דְּאִם כֵּן – מַאי רְבוּתֵיהּ?! (חולין לז:):
<h3>פסוק טו</h3>
<b>צְפִיעֵי.</b> גֶּלְלֵי:
<h3>פסוק טז</h3>
<b>מַטֵּה לֶחֶם.</b> ״מַשְׁעַן לֶחֶם״ (ישעיה ג:א), פִּיצָ״א דִיפָא״ן בְּלַעַ״ז:
<b>וּבִדְאָגָה.</b> דּוֹאֲגִים שֶׁמָּא יִכְלֶה הַ<b>לֶּחֶם</b> מֵהֶם:
<b>דְּאָגָה.</b> אֵיינְשָׁ״א בְּלַעַ״ז, וּבִלְשׁוֹנֵינוּ טְרוּאָ״ר בְּלַעַ״ז:
<h3>פסוק יז</h3>
<b>לְמַעַן יַחְסְרוּ.</b> דַּאֲגָתָם וְשִׁמְמוֹנָם בִּשְׁבִיל שֶׁיִּהְיוּ חֲסוּרֵי <b>לֶחֶם וָמָיִם</b> בִּימֵי הַמָּצוֹר, וְיִדְאֲגוּ פֶּן יִכְלֶה:
<h2>פרק ה</h2>
<h3>פסוק א</h3>
<b>חֶרֶב חַדָּה.</b> סִימָן לְחֶרֶב נְבוּכַדְנֶצַּר:
<b>תַּעַר הַגַּלָּבִים.</b> הָרַצְעָנִים, וְלָשׁוֹן יְוָנִי הוּא. וְיֵשׁ אוֹמְרִים ׳פַּרְקְמַצִי״ר׳ בְּלַעַ״ז; וּמְנַחֵם חִבֵּר <b>תַּעַר הַגַּלָּבִים</b> – תַּעַר הַגּוֹלְחִים, וְאֵין לוֹ דִּמְיוֹן בַּתּוֹרָה:
<h3>פסוק ב</h3>
<b>בְּתוֹךְ הָעִיר.</b> אֲשֶׁר חַקּוֹתָ עַל הַלְּבֵנָה, כִּכְלוֹת יְמֵי מְצוֹרְךָ; אוֹת הִיא שֶׁיִּכְלוּ שְׁלִישִׁיתָם בְּזַלְעֲפוֹת רָעָב בְּתוֹכָהּ, שֶׁהֵם כָּאֵשׁ, כְּעִנְיָן שֶׁנֶּאֱמַר ״עוֹרֵנוּ כְּתַנּוּר נִכְמָרוּ מִפְּנֵי זַלְעֲפוֹת רָעָב״ (איכה ה:י):
<b>תַּכֶּה.</b> אוֹתָהּ <b>בַּחֶרֶב</b>:
<b>סְבִיבוֹתֶיהָ.</b> סְבִיב אוֹתָהּ לְבֵנָה, סִימָן עַל הַבּוֹרְחִים מִן הָעִיר שֶׁיַּשִּׂיגוּם כַּשְׂדִּים וְיַהַרְגוּם סְבִיב יְרוּשָׁלַיִם:
<b>וְהַשְּׁלִישִׁית תִּזְרֶה לָרוּחַ.</b> סִימָן לַגּוֹלִים שֶׁיֵּלְכוּ לְמִצְרַיִם, יוֹחָנָן בֶּן קָרֵחַ וַחֲבוּרָתוֹ; וְשָׁם <b>אָרִיק חֶרֶב אַחֲרֵיהֶם</b> – שֶׁהָלַךְ נְבוּכַדְנֶצַּר וְהֶחֱרִיב אֶת מִצְרַיִם, וְשָׁם נֶהֶרְגוּ (ירמיה מב:טז; מג:ה-ז; מו:יג-כו):
<h3>פסוק ג</h3>
<b>וְצַרְתָּ אוֹתָם בִּכְנָפֶיךָ.</b> אֵלּוּ מְתֵי מְעַט שֶׁיִּגְלוּ לְבָבֶל וְיִחְיוּ:
<h3>פסוק ד</h3>
<b>וּמֵהֶם עוֹד תִּקַּח.</b> מֵאוֹתָם מְתֵי <b>מְעָט</b>:
<b>וְשָׂרַפְתָּ אוֹתָם בָּאֵשׁ.</b> סִימָן לְאַחְאָב בֶּן קוֹלָיָה וְצִדְקִיָּה בֶּן מַעֲשֵׂיָה, ״אֲשֶׁר קָלָם מֶלֶךְ בָּבֶל״ (ירמיה כט:כב):
<b>מִמֶּנּוּ תֵצֵא אֵשׁ.</b> מִן הָרְמָזִים הָאֵלֶּה שֶׁאֲנִי רוֹמֵז לְךָ תֵּצֵא הַפּוּרְעָנִיּוֹת לְכָל בֵּית יִשְׂרָאֵל:
<h3>פסוק ה</h3>
<b>בְּתוֹךְ הַגּוֹיִם שַׂמְתִּיהָ.</b> בְּאֶמְצַע הָעוֹלָם (תנחומא, קדושים י):
<h3>פסוק ו</h3>
<b>וַתֶּמֶר אֶת מִשְׁפָּטַי.</b> וַתַּחֲלִיף אֶת מִשְׁפָּטַי:
<b>מִן הַגּוֹיִם.</b> שֶׁכָּךְ כָּתוּב בִּמְנַשֶּׁה ״וַיַּתַע מְנַשֶּׁה אֶת יְהוּדָה וְיֹשְׁבֵי יְרוּשָׁלַיִם לַעֲשׂוֹת רַע מִן הַגּוֹיִם אֲשֶׁר הִשְׁמִיד ה׳ מִפְּנֵי בְּנֵי יִשְׂרָאֵל״ (דברי הימים ב לג:ט); וְיֵשׁ פּוֹתְרִים, שֶׁהַגּוֹיִם לֹא קִבְּלוּ תּוֹרָתִי, וְהֵם קִבְּלוּהָ עֲלֵיהֶם וְעָבְרוּ עָלֶיהָ:
<h3>פסוק ז</h3>
<b>יַעַן הֲמָנְכֶם.</b> יַעַן הִזְמִינְכֶם אֶת עַצְמְכֶם לְהֶפְקֵר <b>מִן הַגּוֹיִם</b>:
<b>הֲמָנְכֶם.</b> לְשׁוֹן ״וַיְמַן לָהֶם הַמֶּלֶךְ״ (דניאל א:ה); וּמְנַחֵם פֵּתְרוֹ לְשׁוֹן ׳הוֹמֶה׳, כְּמוֹ ״הָמוּ גוֹיִם״ (תהלים מו:ז):
<b>וּכְמִשְׁפְּטֵי הַגּוֹיִם אֲשֶׁר סְבִיבוֹתֵיכֶם לֹא עֲשִׂיתֶם.</b> שֶׁהֵם לֹא הֵמִירוּ אֶת אֱלֹהֵיהֶם וְהֵמָּה לֹא אֱלֹהִים, וְאַתֶּם הֲמַרְתֶּם כְּבוֹדִי בְּלֹא יוֹעִיל (ירמיה ב:יא); וְרַבּוֹתֵינוּ פֵּרְשׁוּ (סנהדרין לט:): כַּמְתֻקָּנִים שֶׁבָּהֶם לֹא עֲשִׂיתֶם, כַּמְקֻלְקָלִים שֶׁבָּהֶם עֲשִׂיתֶם:
<h3>פסוק ח</h3>
<b>גַּם אֲנִי.</b> אַתְּ בָּגַדְתְּ עָלַי, וְ<b>גַם אֲנִי הִנְנִי עָלַיִךְ</b>:
<h3>פסוק יג</h3>
<b>וְהַנִּיחוֹתִי חֲמָתִי.</b> כְּשֶׁאֶנָּקֵם <b>בָּם</b> תָּנוּחַ חֲמָתִי וְלֹא תְצִיקֵנִי רוּחִי:
<b>וְהִנֶּחָמְתִּי.</b> וְאֶתְנַחֵם עַל הַצַּעַר שֶׁצִּעַרְתֶּם אוֹתִי:
<h3>פסוק יד</h3>
<b>וְלְחֶרְפָּה.</b> דִישְׁטְרוֹיְ״ר בְּלַעַ״ז:
<h3>פסוק טו</h3>
<b>וְגִדּוּפָה.</b> בִּזָּיוֹן:
<b>מוּסָר.</b> יִסּוּרִין:
<b>וּמְשַׁמָּה.</b> תִּמָּהוֹן:
<h3>פסוק טז</h3>
<b>וְרָעָב אוֹסִיף עֲלֵיכֶם.</b> הוּא רָעָב הַפְּרוּטָה הַכָּלָה מִן הַכִּיס; כָּךְ שָׁמַעְתִּי:
<b>מַטֵּה לָחֶם.</b> ״מַשְׁעַן לֶחֶם״ (ישעיה ג:א):
<h2>פרק ו</h2>
<h3>פסוק ג</h3>
<b>וְלַגְּבָעוֹת.</b> לְשׁוֹן רָמָה (הושע ה:ח):
<b>וְלַגֵּאָיוֹת.</b> לְשׁוֹן גַּיְא:
<h3>פסוק ד</h3>
<b>חַמָּנֵיכֶם.</b> מִין תַּבְנִית צַלְמֵי עֲבוֹדַת כּוֹכָבִים וּמַזָּלוֹת הָעֲשׂוּיִין עַל הַגַּגּוֹת לַחַמָּה:
<h3>פסוק ו</h3>
<b>וְיֶאְשְׁמוּ.</b> יִהְיוּ נִכָּרִים בְּאַשְׁמָתָם:
<h3>פסוק ט</h3>
<b>וְזָכְרוּ פְלִיטֵיכֶם אוֹתִי.</b> אֶת חַסְדִּי וְאֶת רַחֲמִי שֶׁהָיִיתִי מְרַחֵם עֲלֵיהֶם בְּהַעֲוֹתָם לְפָנַי בְּאַרְצָם:
<b>אֲשֶׁר נִשְׁבַּרְתִּי אֶת לִבָּם הַזּוֹנֶה.</b> אֲשֶׁר נִכְנַעְתִּי אֶצְלָם, אַף עַל פִּי שֶׁזּוֹנֶה לִבָּם וְ<b>סָר מֵעָלַי</b>, הָיִיתִי מְבַקֵּשׁ מֵהֶם עַל יְדֵי נְבִיאַי לָשׁוּב אֵלַי וְאֵיטִיב לָהֶם, וְלֹא אָבוּ:
<b>וְנָקֹטּוּ בִּפְנֵיהֶם.</b> מְנַחֵם חִבְּרוֹ עִם ״רָאִיתִי בוֹגְדִים וָאֶתְקוֹטָטָה״ (תהלים קי״ט, קנח): יִתְקוֹטְטוּ עַל עַצְמָם עַל אֲשֶׁר לֹא שָׁמְעוּ אֵלַי; וְיוֹנָתָן תִּרְגֵּם: ״וִידַנְקוּן וְאִינוּן יְהוֹן חָזָן״, וְכֵן תִּרְגֵּם ״הַנֶּאֱנָקִים״ (יחזקאל ט, ד): ״דְּמִדַנְקִין״, וּ״בְכִי וַאֲנָקָה״ (מלאכי ב, יג): ״דְּמִדַנְקָן״; ׳דְמוֹנִיר׳ בְּלַעַ״ז:
<h3>פסוק יא</h3>
<b>וְרָקַע.</b> עִנְיָנוֹ יוֹרֶה עָלָיו: מַכֶּה רַגְלוֹ עַל הָאָרֶץ וּמְרַדֵּד אֶת הַטִּיט, וְהוּא דֶּרֶךְ אָבֵל:
<b>וֶאֱמָר אָח.</b> צַעֲקַת יָגוֹן וָאוֹי:
<h3>פסוק יב</h3>
<b>וְהַנָּצוּר.</b> הַנֶּאֱסָף אֶל הָעִיר וְיָצוּרוּ עָלָיו:
<b>וְכִלֵּיתִי חֲמָתִי.</b> אַשְׁלִים כָּל חֲרוֹנִי וְחֶפְצִי בְּרָעָתָם:
<h3>פסוק יג</h3>
<b>אֵלָה.</b> פְּלַנְצוֹ״ן בְּלַעַ״ז:
<b>עֲבֻתָּה.</b> לְשׁוֹן ״עֵץ עָבוֹת״ (יחזקאל כ:כח), שֶׁעֲנָפָיו מְרֻבִּין:
<h3>פסוק יד</h3>
<b>שְׁמָמָה.</b> ״מֵאֵין יוֹשֵׁב״ (ירמיה לד:כב):
<b>מְשַׁמָּה.</b> תִּמָּהוֹן, שֶׁיִּתְמְהוּ עָלֶיהָ רוֹאֶיהָ:
<h2>פרק ז</h2>
<h3>פסוק ב</h3>
<b>בָּא הַקֵּץ.</b> שֶׁאָמַרְתִּי ״וְנוֹשַׁנְתֶּם בָּאָרֶץ וְהִשְׁחַתֶּם וְגוֹ׳״, ״הַעִידֹתִי בָכֶם הַיּוֹם כִּי אָבֹד תֹּאבֵדוּן״ (דברים ד:כה-כו); ״וְנוֹשַׁנְתֶּם״ – בְּגִימַטְרִיָּא שְׁמוֹנֶה מֵאוֹת חֲמִשִּׁים וּשְׁתַּיִם, וְהֵם נִשְׁתַּהוּ בָהּ שְׁמוֹנֶה מֵאוֹת וַחֲמִשִּׁים: אַרְבַּע מֵאוֹת וְאַרְבָּעִים מִשֶּׁנִּכְנְסוּ לָהּ עַד שֶׁנִּבְנָה הַבַּיִת (מלכים א ו:א; במדבר יד:לג-לד), וְאַרְבַּע מֵאוֹת וְעֶשֶׂר שָׁנִים עָמַד הַבַּיִת (יומא ט.):
<h3>פסוק ה</h3>
<b>רָעָה אַחַת רָעָה.</b> רָעָה שְׁלֵימָה וּמְיֻחֶדֶת, לְמַעְלָה מִכָּל הָרָעוֹת, וְהוּא חֻרְבַּן הַבַּיִת:
<b>הִנֵּה בָאָה.</b> טַעְמוֹ בָּאָלֶ״ף, הוּא לְשׁוֹן פּוֹעֶלֶת:
<h3>פסוק ז</h3>
<b>בָּאָה הַצְּפִירָה.</b> טַעְמוֹ לְמַעְלָה בַּבֵּי״ת, וְהוּא לְשׁוֹן פָּעֲלָה: כְּבָר <b>בָּאָה הַצְּפִירָה</b> – כְּמוֹ <b>בָּא</b> וְשָׁקַע מְאוֹר הַשַּׁחַר וְהַתִּפְאֶרֶת בָּא:
<b>וְלֹא הֵד הָרִים.</b> ״וְלָא לְאִשְׁתֵּיזָבָא בְּמִצְדֵי טוּרַיָּא״, וְהֵד – לְשׁוֹן צַעֲקַת הַכְרָזָה לָקוּם לִבְרוֹחַ אֶל רָאשֵׁי הֶהָרִים, כְּמוֹ ״הֵידָד הִשְׁבַּתִּי״ (ישעיה טז:י), ״וְעָנוּ עָלֶיךָ הֵידָד״ (ירמיה נא:יד), הַשְׁמָעַת קוֹל נוֹשֵׂא מַשָּׂא עֲנָבִים אֶל הַגַּת וְטוֹעֲנֵי הַקּוֹרָה:
<h3>פסוק ח</h3>
<b>מִקָּרוֹב.</b> בִּמְהֵרָה:
<h3>פסוק י</h3>
<b>הִנֵּה הַיּוֹם.</b> הִנֵּה בָּא הַיּוֹם:
<b>הִנֵּה בָאָה.</b> הָרָעָה:
<b>יָצְאָה הַצְּפִירָה.</b> עָלָה הַשַּׁחַר שֶׁל יוֹם הָרָעָה:
<b>צָץ הַמַּטֶּה.</b> לְהַכּוֹת אֶתְכֶם:
<b>פָּרַח הַזָּדוֹן.</b> נִתְגַּלָּה נְבוּכַדְנֶצַּר הָרָשָׁע:
<h3>פסוק יא</h3>
<b>הֶחָמָס קָם וְגוֹ׳.</b> הֶחָמָס אֲשֶׁר בְּיֶדְכֶם הוּא <b>קָם</b> עֲלֵיכֶם <b>לְמַטֵּה רֶשַׁע</b> לְשַׁחֶתְכֶם:
<b>לֹא מֵהֶם.</b> כָּךְ אָמַר הַקָּדוֹשׁ בָּרוּךְ הוּא לַמַּשְׁחִית: אֵינְךָ זָקוּק לְהַשְׁאִיר נֶפֶשׁ מֵרִשְׁעֵי יִשְׂרָאֵל, כִּי אֵין טוֹבָה יוֹצֵאת <b>לֹא מֵהֶם<b> וְלֹא מִבְּנֵיהֶם <b>וְלֹא מֵהֲמוֹנָם</b>:
<b>וְלֹא נֹהַּ בָּהֶם.</b> אֵין בָּהֶם נוֹהֶה אַחֲרַי, מְגַעְגֵּעַ וְנוֹתֵן לֵב אֵלַי; כְּמוֹ ״וַיִּנָּהוּ כָּל בֵּית יִשְׂרָאֵל אַחֲרֵי ה׳״ (שמואל א ז:ב), וְלָשׁוֹן אֲרַמִּי הוּא: ״וְאִתְנְהִיאוּ לְפוּלְחָנָא״, לְשׁוֹן תַּאֲוָה וְגִעְגּוּעִין. וּמְנַחֵם חִבְּרוֹ לְשׁוֹן יְלָלָה, וְכֵן ״וַיִּנָּהוּ כָּל בֵּית יִשְׂרָאֵל״ פֵּרֵשׁ לְשׁוֹן יְלָלָה, וְאֵין בַּתֵּבָה רַק ה״א יְסוֹד:
<h3>פסוק יב</h3>
<b>וְהַמּוֹכֵר אַל יִתְאַבָּל.</b> אַף עַל פִּי שֶׁדֶּרֶךְ הַמּוֹכֵר שָׂדֵהוּ לִהְיוֹת עָצֵב, אַל יִתְעַצֵּב, <b>כִּי</b> סוֹפְכֶם לִגְלוֹת:
<h3>פסוק יג</h3>
<b>כִּי הַמּוֹכֵר אֶל הַמִּמְכָּר לֹא יָשׁוּב.</b> כְּשֶׁיִּגְלֶה בַּגּוֹלָה לֹא יָשׁוּב וְיִרְאֶה עוֹד הַשָּׂדֶה שֶׁמָּכַר, וְלָמָּה יִתְאַבֵּל?
<b>וְעוֹד בַּחַיִּים חַיָּתָם.</b> כָּל יְמֵי חַיֵּיהֶם לֹא יָשׁוּבוּ אֶל מְקוֹמָם:
<b>כִּי חָזוֹן אֶל כָּל הֲמוֹנָהּ וגו׳.</b> ״אֲרֵי נְבִיָּיא מִתְנַבְּן עַל כָּל אַתְרְגוּשְׁתְהוֹן לְמֵיתַב בִּתְיוּבְתָּא וְלָא תַּיְיבִין״ (תרגום יונתן):
<b>וְאִישׁ בַּעֲוֹנוֹ חַיָּתוֹ.</b> כָּל אֶחָד מֵהֶם חַיָּתוֹ וְנַפְשׁוֹ דְּבוּקָה בַּעֲוֹנוֹ:
<b>לֹא יִתְחַזָּקוּ.</b> לֹא יְחַזְּקוּ לִבָּם עַל יִצְרָם הָרָע לָשׁוּב לְתוֹרָתָם:
<h3>פסוק יד</h3>
<b>תָּקְעוּ בַתָּקוֹעַ.</b> כְּשֶׁיָּבֹא עֲלֵיהֶם הַצַּר הֵכִינוּ עַצְמָם לַמִּלְחָמָה, וְאֵין יוֹצֵא <b>לְהִלָּחֵם</b>:
<h3>פסוק טז</h3>
<b>כְּיוֹנֵי הַגֵּאָיוֹת.</b> דֶּרֶךְ הַיּוֹנִים לְהִקָּבֵץ בַּגֵּאָיוֹת וְהוֹמוֹת שָׁם; וְהָיוּ הוֹמִים אֶל הֶהָרִים אֲשֶׁר יָנוּסוּ שָׁם <b>אִישׁ בַּעֲוֹנוֹ</b>, <b>כְּיוֹנֵי הַגֵּאָיוֹת</b> אֲשֶׁר <b>כֻּלָּם הֹמוֹת</b>:
<h3>פסוק יז</h3>
<b>תֵּלַכְנָה מָּיִם.</b> מִזִּיעַת אֵימָה:
<h3>פסוק יט</h3>
<b>לְנִדָּה יִהְיֶה.</b> לְשִׁקּוּץ יִהְיֶה לָהֶם:
<h3>פסוק כ</h3>
<b>וְצְבִי עֶדְיוֹ.</b> שֶׁל הַקָּדוֹשׁ בָּרוּךְ הוּא אֲשֶׁר <b>לְגָאוֹן שָׂמָהוּ</b> לָהֶם, הוּא בֵּית הַמִּקְדָּשׁ שֶׁנִּקְרָא גְּאוֹן עֻזָּם, כְּמָה שֶׁנֶּאֱמַר ״הִנְנִי מְחַלֵּל אֶת מִקְדָּשִׁי גְּאוֹן עֻזְּכֶם״ (יחזקאל כד:כא), הֵם <b>גִּלּוּלֵי תוֹעֲבוֹת עָשׂוּ בוֹ עַל כֵּן וְגוֹ׳</b>:
<h3>פסוק כב</h3>
<b>אֶת צְפוּנִי.</b> אֶת הַמָּקוֹם שֶׁהָיִיתִי צָפוּן שָׁם בֵּינֵיהֶם:
<h3>פסוק כג</h3>
<b>עֲשֵׂה הָרַתּוֹק.</b> שַׁלְשֶׁלֶת, אוֹת הוּא שֶׁיֵּלְכוּ בַּגּוֹלָה אֲסוּרִים בְּזִיקִים:
<b>מִשְׁפַּט דָּמִים.</b> ״חַיָּבֵי קְטוֹל״ (תרגום יונתן):
<h3>פסוק כד</h3>
<b>רָעֵי גוֹיִם.</b> רָעִים שֶׁבְּעוֹבְדֵי כּוֹכָבִים וּמַזָּלוֹת וְאַכְזָרִים:
<b>וְנִחֲלוּ.</b> וְיִתְנַחֲלוּ לַאֲחֵרִים:
<b>מְקַדְּשֵׁיהֶם.</b> בָּתֵּי הֵיכַל הַבָּמוֹת שֶׁהָיוּ נוֹעָדִים שָׁם, לְשׁוֹן בֵּית זִמּוּנָם:
<h3>פסוק כה</h3>
<b>קְפָדָה בָּא.</b> כְּמוֹ ״קִפַּדְתִּי כָאֹרֵג חַיַּי״ (ישעיהו לח:יב), לְשׁוֹן כְּרִיתָה:
<h3>פסוק כו</h3>
<b>הוֹוָה עַל הוֹוָה.</b> מְאוֹרָע עַל מְאוֹרָע, הֲוָיָה אַחַר הֲוָיָה. וּמְנַחֵם חִבְּרוֹ לְשׁוֹן שֶׁבֶר:
<b>וְתוֹרָה תֹּאבַד מִכֹּהֵן.</b> הָרְגִילִים בְּהוֹרָאָה, כְּמוֹ שֶׁנֶּאֱמַר ״וְתוֹרָה יְבַקְשׁוּ מִפִּיהוּ״ (מלאכי ב:ז):
<h2>פרק ח</h2>
<h3>פסוק א</h3>
<b>בַּשָּׁנָה הַשִּׁשִּׁית.</b> לְגָלוּת יְכָנְיָה:
<h3>פסוק ב</h3>
<b>מִמַּרְאֵה מָתְנָיו וְגוֹ׳.</b> אָסוּר לְהִתְבּוֹנֵן בְּפָסוּק זֶה (ראה רש״י יחזקאל א:כז):
<h3>פסוק ג</h3>
<b>בְּצִיצִית רֹאשִׁי.</b> בִּשְׂעַר רֹאשִׁי, פְּלוּצִיי״ל בְּלַעַ״ז:
<b>בְּמַרְאוֹת אֱלֹהִים.</b> הֶרְאַנִי כְּאִלּוּ נוֹשֵׂא אוֹתִי וּמְבִיאַנִי לִירוּשָׁלַיִם:
<b>שַׁעַר הַפְּנִימִית הַפּוֹנֶה צָפוֹנָה.</b> שַׁעַר הָעֲזָרָה, שֶׁהִיא פְּנִימִית לְהַר הַבַּיִת, וְהָיוּ לָהּ שְׁעָרִים לְכָל רוּחוֹתֶיהָ:
<b>סֵמֶל הַקִּנְאָה.</b> צוּרַת הַקִּנְאָה מְקַנֵּא וּמַקְנִיט לְהַקָּדוֹשׁ בָּרוּךְ הוּא, שֶׁנְּתָנוּהָ שָׁם לְהַקְנָאוֹת לְהַקָּדוֹשׁ בָּרוּךְ הוּא, לְהַרְגִּיזוֹ; וְכֵן תִּרְגֵּם יוֹנָתָן: ״צֶלֶם דְּקִנְאָתָא דְּמַרְגְּזִין״:
<h3>פסוק ה</h3>
<b>שָׂא נָא עֵינֶיךָ דֶּרֶךְ צָפוֹנָה.</b> לְהַר הַבַּיִת מִחוּץ לָעֲזָרָה, שֶׁהֲרֵי בְּפֶתַח שַׁעַר הַצְּפוֹנִי שֶׁל עֲזָרָה מִבַּחוּץ הָיָה עוֹמֵד, וְדֶרֶךְ צָפוֹנָה לַשַּׁעַר, חוּץ לָעֲזָרָה הוּא:
<b>מִצָּפוֹן לְשַׁעַר הַמִּזְבֵּחַ.</b> בְּהַר הַבַּיִת, מִצָּפוֹן לְאוֹתוֹ שַׁעַר הָעֲזָרָה הַצְּפוֹנִי; וְאוֹמֵר אֲנִי, שֶׁהָיָה אוֹתוֹ שַׁעַר מְכֻוָּן כְּנֶגֶד הַמִּזְבֵּחַ:
<b>בַּבִּאָה.</b> כְּשֶׁאָדָם בָּא לִיכָּנֵס לָעֲזָרָה, מוֹצְאוֹ שָׁם. <b>בַּבִּאָה</b> – אלאנטריא״ה בְּלַעַ״ז:
<h3>פסוק ו</h3>
<b>לְרָחֳקָה מֵעַל מִקְדָּשִׁי.</b> כְּדֵי שֶׁאֶתְרַחֵק מֵעַל מִקְדָּשִׁי:
<h3>פסוק ז</h3>
<b>אֶל פֶּתַח הֶחָצֵר.</b> הִקְרִיבַנִי עַד פֶּתַח אוֹתוֹ שַׁעַר עַצְמוֹ (ראה רש״י יחזקאל ח:ה):
<b>חוֹר אֶחָד בַּקִּיר.</b> חוֹמַת הָעֲזָרָה:
<h3>פסוק ח</h3>
<b>חֲתָר נָא בַקִּיר.</b> וְהַרְחֵב אֶת הַחוֹר:
<b>וְהִנֵּה פֶתַח אֶחָד.</b> דֶּרֶךְ הַחוֹר רָאִיתִי פֶּתַח לִשְׁכָּה אַחַת:
<h3>פסוק י</h3>
<b>שֶׁקֶץ.</b> עֲשׂוּיִין לְשִׁקּוּץ עֲבוֹדָה זָרָה:
<b>מְחֻקֶּה.</b> חֲקוּקִין <b>עַל הַקִּיר</b>:
<h3>פסוק יא</h3>
<b>וְיַאֲזַנְיָהוּ בֶן שָׁפָן.</b> חָשׁוּב הָיָה, וּלְמֵדִין דּוֹרוֹ הֵימֶנּוּ, לְפִיכָךְ הִקְפִּיד עָלָיו:
<b>וַעֲתַר עֲנַן הַקְּטֹרֶת.</b> תִּימּוֹר קִיטוֹר עֲנַן הַקְּטֹרֶת; וְלָשׁוֹן עֲתַר – ׳מַרְבִּית׳, וְכֵן ״הַעְתַּרְתֶּם עָלַי דִּבְרֵיכֶם״ (יחזקאל לה:יג), וְכֵן ״נַעְתָּרוֹת נְשִׁיקוֹת שׂוֹנֵא״ (משלי כז:ו); וְכֵן חִבְּרָן מְנַחֵם בְּמַחֲלֹקֶת אַחַת שְׁלָשְׁתָּן, וּפֵירֵשׁ: עִנְיָן מְרֻבֶּה הֵמָּה, אַךְ כָּל אֶחָד לְשׁוֹן בְּנֵי אָדָם:
<h3>פסוק יב</h3>
<b>בְּחַדְרֵי מַשְׂכִּיתוֹ.</b> מְשׁוּכָה בְּרִצְפַת אַבְנֵי שַׁיִשׁ, לְשׁוֹן ״וְשַׂכֹּתִי כַפִּי״ (שמות לג:כב):
<h3>פסוק יד</h3>
<b>אֶל פֶּתַח שַׁעַר בֵּית ה׳.</b> תּוֹךְ חֲלַל הָעֲזָרָה, אֶל פֶּתַח הַהֵיכָל אֲשֶׁר בַּצָּפוֹן; דְּאָמַר מַר (זבחים נה:): שְׁנֵי פִשְׁפְּשִׁין הָיוּ בְּבֵית הַחֲלִיפוֹת, אֶחָד בַּצָּפוֹן וְאֶחָד בַּדָּרוֹם (תמיד ל:):
<b>מְבַכּוֹת אֶת הַתַּמּוּז.</b> דְּמוּת אֶחָד שֶׁמְּחַמְּמוֹת אוֹתוֹ מִבִּפְנִים, וְהָיוּ עֵינָיו שֶׁל עוֹפֶרֶת וְהֵם נִתּוֹכִין מֵחוֹם הַהֶסֵּק וְנִרְאֶה כְּאִלּוּ בּוֹכֶה, וְאוֹמְרוֹת: תִּקְרוֹבֶת הוּא שׁוֹאֵל:
<b>תַּמּוּז.</b> לְשׁוֹן הֶיסֵּק, כְּמוֹ ״עַל דִּי חֲזֵה לְמֵזְיֵהּ״ (דניאל ג:יט), ״וְאַתּוּנָא אֲזֵה יַתִּירָה״ (שם):
<b>מְבַכּוֹת אֶת הַתַּמּוּז.</b> פִּיישְׁנְ״ט פְּלוֹרִי״ר לָא״ל קָאלְפִּי״ץ בְּלַעַ״ז:
<h3>פסוק טז</h3>
<b>וַיָּבֵא אוֹתִי אֶל חֲצַר בֵּית ה׳ הַפְּנִימִית.</b> הִיא הָעֲזָרָה, כִּי הַר הַבַּיִת נִקְרָא ״הֶחָצֵר הַחִיצוֹנָה״ (יחזקאל מ:יז), וְעַד עַכְשָׁיו בְּתוֹכָהּ הָיָה עוֹמֵד, אֶלָּא שֶׁהוּא נִכְנַס בְּשַׁעַר הַצְּפוֹנִי, וְהֶרְאָהוּ בְּבֵית הַחֲלִיפוֹת אֶת צוּרַת הַתַּמּוּז, וְחָזַר וְהוֹלִיכוֹ לְמִזְרָח לִפְנֵי הַהֵיכָל וְהַמִּזְבֵּחַ:
<b>וּפְנֵיהֶם קֵדְמָה וגו׳.</b> מִמַּשְׁמָע שֶׁנֶּאֱמַר <b>וּפְנֵיהֶם קֵדְמָה</b> יוֹדֵעַ אֲנִי שֶׁאֲחוֹרֵיהֶם אֶל הַהֵיכָל, אֶלָּא מַגִּיד שֶׁהָיָה אֲחוֹרֵיהֶם מְגֻלֶּה, שֶׁהָיוּ פּוֹעֲרִין עַצְמָם וּמַתְרִיזִין כְּלַפֵּי מַטָּה (סוכה נג:):
<b>מִשְׁתַּחֲוִיתֶם.</b> בִּשְׁתֵּי תֵיבוֹת הוּא מְשַׁמֵּשׁ, לְשׁוֹן ׳הַשְׁחָתָה׳ וּלְשׁוֹן ׳הִשְׁתַּחֲוָיָה׳, כֵּן הוּא בִּירוּשַׁלְמִי (סוכה ה, ה): מַשְׁחִיתִים הַהֵיכָל וּמִשְׁתַּחֲוִים לַחַמָּה; וְכֵן תִּרְגֵּם יוֹנָתָן: ״וְאִינוּן מִתְחַבְּלִין וְסָגְדִין״. וּמְנַחֵם חִבְּרוֹ לְשׁוֹן ׳שָׁחוֹחַ׳, כְּמוֹ ״שְׁחִי וְנַעֲבוֹרָה״ (ישעיה נא, כג):
<h3>פסוק יז</h3>
<b>הֲנָקֵל לְבֵית יְהוּדָה.</b> הַמְעַט לָהֶם וְקַל בְּעֵינֵיהֶם שְׁאָר עֲבֵירוֹת שֶׁבְּיָדָם?
<b>מֵעֲשׂוֹת אֶת הַתּוֹעֵבוֹת.</b> אִם הָיוּ חֲדֵלִים <b>מֵעֲשׂוֹת אֶת כָּל הַתּוֹעֵבוֹת אֲשֶׁר עָשׂוּ</b> בְּבֵיתִי <b>פֹּה</b>:
<b>כִּי מָלְאוּ אֶת הָאָרֶץ חָמָס.</b> וְנָקֵל בְּעֵינֵיהֶם אוֹתוֹ עָוֹן, וַיָּשׁוּבוּ לְהַכְעִיסֵנִי בְּתוֹךְ בֵּיתִי בַּתּוֹעֵבוֹת הָאֵלֶּה:
<b>וְהִנָּם שׁוֹלְחִים אֶת הַזְּמוֹרָה אֶל אַפָּם.</b> וְהִנֵּה שׁוֹלְחִים אֶל חוֹטְמָם אֶת רֵיחַ רַע שֶׁל זְמוֹרָה זוֹ, שֶׁהֵם מְזַמְּרִים בָּרוּחַ הַיּוֹצֵא מִפִּי טַבַּעַת, כְּלוֹמַר: בָּשְׁתָּם זֶה אֶל פְּנֵיהֶם יָשׁוּב. וּמְנַחֵם פֵּירֵשׁ <b>וְהִנָּם שׁוֹלְחִים אֶת הַזְּמוֹרָה אֶל אַפָּם</b> עִנְיַן דּוֹפִי וְקָלוֹן הוּא. לְפֵירוּשׁוֹ הִשְׁוָה רֵיחַ מִקְטַרְתָּם וְכַעַס קָרְבָּנָם וְנִיחוֹחִים (יחזקאל כ:כח) לִמְלֶאכֶת דּוֹפִי נְקָבִים, וַ<b>אֲחוֹרֵיהֶם אֶל הֵיכַל ה׳</b> יוֹרֶה עַל הָעִנְיָן:
<h2>פרק ט</h2>
<h3>פסוק א</h3>
<b>קָרְבוּ פְקֻדּוֹת הָעִיר.</b> הַקְרִיבוּ אֶת הַפְּקוּדִים אֲשֶׁר הִפְקַדְתִּי לְשַׁחֵת אֶת הָעִיר:
<h3>פסוק ב</h3>
<b>שִׁשָּׁה אֲנָשִׁים.</b> רַבּוֹתֵינוּ פֵּרְשׁוּם בְּמַסֶּכֶת שַׁבָּת (נה.): קֶצֶף, אַף, וְחֵמָה, מַשְׁחִית, מְשַׁבֵּר, מְכַלֶּה:
<b>מַפָּצוֹ.</b> שֶׁהוּא מְשַׁבֵּר אֶת הַכֹּל, כְּמוֹ ״וְנִפֵּץ אֶת עֹלָלַיִךְ״ (תהלים קלז:ט):
<b>וְקֶסֶת הַסּוֹפֵר.</b> פִּנְקָס; הֵם לוּחוֹת שֶׁמְּחֻפִּין בְּשַׁעֲוָה, וְחוֹרְתִין בָּם בְּעֵט:
<b>אֵצֶל מִזְבַּח הַנְּחֹשֶׁת.</b> הוּא מִזְבַּח אֲבָנִים שֶׁעָשָׂה שְׁלֹמֹה (מלכים א ח:סד; ט:כה) תַּחַת מִזְבַּח הַנְּחֹשֶׁת שֶׁעָשָׂה מֹשֶׁה בַּמִּדְבָּר (שמות לח:א-ב):
<h3>פסוק ג</h3>
<b>מֵעַל הַכְּרוּב.</b> מֵעַל הַכַּפֹּרֶת, שֶׁהַשְּׁכִינָה הָיְתָה שׁוֹרָה שָׁם עַד הֵנָּה, וְהִתְחִילָה לְהִסְתַּלֵּק וְלָצֵאת לַחוּץ מְעַט מְעַט, עֶשֶׂר מַסָּעוֹת (ראש השנה לא.), וְזֶה מַסָּע הָרִאשׁוֹן(עיין עמוס ט פסוק א ברש״י וצריך עיון יוש״ה): מִן הַכְּרוּב לְ<b>מִפְתַּן</b> בֵּית קָדְשֵׁי הַקֳּדָשִׁים:
<h3>פסוק ד</h3>
<b>וְהִתְוִיתָ תָּו.</b> וְרָשַׁמְתָּ רֹשֶׁם:
<b>עַל מִצְחוֹת הָאֲנָשִׁים.</b> הַצַּדִּיקִים, כְּדֵי לִהְיוֹת לְאוֹת שֶׁלֹּא יִפְגְּעוּ בָם הַמַּשְׁחִיתִים (להלן ו):
<h3>פסוק ה</h3>
<b>וְלָאֵלֶּה אָמַר בְּאָזְנַי.</b> לְשֵׁשֶׁת הַמְּחַבְּלִים:
<h3>פסוק ו</h3>
<b>וּמִמִּקְדָּשִׁי תָּחֵלּוּ.</b> מִן הָעוֹמְדִים לִפְנֵי מִקְדָּשִׁי; וְרַבּוֹתֵינוּ אָמְרוּ: אַל תִּקְרֵי <b>מִמִּקְדָּשִׁי</b> אֶלָּא ׳מִמְּקֻדָּשַׁי׳, מִן הַמְקֻדָּשִׁים לִי, הֵם אוֹתָם חֲקוּקֵי הַתָּו שֶׁהִתְרָה בָּהֶם מִלְּהַזִּיקָם, חָזַר וְצִוָּה לְחַבְּלָם, לְפִי שֶׁאָמְרָה מִדַּת הַדִּין לְפָנָיו: מַה נִּשְׁתַּנּוּ אֵלּוּ מֵאֵלּוּ, הֲרֵי לֹא מִחוּ בָהֶם; כִּדְאִיתָא בְּמַסֶּכֶת שַׁבָּת (נה.):
<h3>פסוק ח</h3>
<b>וְנֵאשֲׁאַר אֲנִי.</b> וְנִשְׁאַרְתִּי אֲנִי:
<h3>פסוק ט</h3>
<b>מָלְאָה מֻטֶּה.</b> דִּין מְעֻקָּל (חבקוק א:ד):
<h2>פרק י</h2>
<h3>פסוק א</h3>
<b>עַל רֹאשׁ הַכְּרוּבִים.</b> עַל רֹאשׁ אַרְבָּעָה חַיּוֹת הַמֶּרְכָּבָה, וּבְפָרָשָׁה זוֹ חָזַר לִקְרוֹתָם כְּרוּבִים, לְפִי שֶׁנֶּהֶפְכוּ פְּנֵי הַשּׁוֹר לִפְנֵי כְרוּב כְּמוֹ שֶׁכָּתוּב בְּפָרָשָׁה זוֹ, וְאָמְרוּ רַבּוֹתֵינוּ יְחֶזְקֵאל בִּקֵּשׁ רַחֲמִים וְהָפְכוּ לִכְרוּב, אָמַר לְפָנָיו רִבּוֹנוֹ שֶׁל עוֹלָם אֵין קָטֵיגוֹר נַעֲשֶׂה סָנֵיגוֹר:
<h3>פסוק ב</h3>
<b>בֵּינוֹת לַגַּלְגַּל.</b> בֵּין הָאוֹפַנִּים. כָּל מָקוֹם שֶׁנֶּאֱמַר וַיֹּאמֶר... וַיֹּאמֶר אֵינוֹ אֶלָּא לִדְרֹשׁ: הַקָּדוֹשׁ בָּרוּךְ הוּא אָמַר לְגַבְרִיאֵל, וְהוּא בִּקֵּשׁ מִן הַכְּרוּב לְתִתָּם לוֹ, כְּדֵי שֶׁיִּצְטַנְּנוּ הַגֶּחָלִים וְתֵקַל הַגְּזֵרָה (איכה רבה א:מא); וְכֵן הוּא מְפֹרָשׁ בָּעִנְיָן <b>וַיִּשָּׂא וַיִּתֵּן אֶל חָפְנֵי לְבֻשׁ הַבַּדִּים</b>
<b>וּזְרֹק עַל הָעִיר.</b> לֹא זְרָקָם מִיָּד, וְאַף עַל פִּי שֶׁקִּבְּלָם לְבוּשׁ הַבַּדִּים לֹא הִשְׁלִיכָם עַד לְאַחַר שֵׁשׁ שָׁנִים לְקַבָּלָתוֹ, שֶׁנִּתְעַמְּמוּ הַגֶּחָלִים בְּיָדוֹ כָּל שֵׁשׁ שָׁנִים. וְתֵדַע, שֶׁהֲרֵי נְבוּאָה זוֹ בַּשָּׁנָה הַשִּׁשִּׁית נֶאֶמְרָה (יחזקאל ח:א), וְהָעִיר חָרְבָה בִּשְׁנַת אַחַת עֶשְׂרֵה (מלכים ב כה:ב, ח):
<h3>פסוק ג</h3>
<b>מִימִין לַבַּיִת.</b> בַּדָּרוֹם:
<b>הֶחָצֵר הַפְּנִימִית.</b> הִיא הָעֲזָרָה:
<h3>פסוק ד</h3>
<b>עַל מִפְתַּן הַבַּיִת.</b> הוּא הַסִּלּוּק עַצְמוֹ, הָאָמוּר לְמַעְלָה (יחזקאל ט:ג):
<h3>פסוק ה</h3>
<b>עַד הֶחָצֵר הַחִיצוֹנָה.</b> הַר הַבַּיִת. יָכוֹל מִפְּנֵי שֶׁהַקּוֹל נָמוּךְ? תַּלְמוּד לוֹמַר: <b>כְּקוֹל אֵל שַׁדַּי בְּדַבְּרוֹ</b>! אֶלָּא מִשֶּׁהוּא מַגִּיעַ לֶחָצֵר הַחִיצוֹנָה הוּא נִפְסָק (במדבר רבה יד:כא):
<h3>פסוק ט</h3>
<b>וְהִנֵּה אַרְבָּעָה אוֹפַנִּים.</b> לְפִי שֶׁנִּשְׁתַּנֵּית אַחַת מִן הַפָּנִים (יחזקאל א:י), הֻזְקַק לַחֲזוֹר וְלִשְׁנוֹת כָּאן כָּל מַעֲשֵׂה הַחַיּוֹת כְּבָרִאשׁוֹנָה (יחזקאל א), שֶׁלֹּא תֹאמַר: מֶרְכָּבָה אַחֶרֶת הִיא:
<h3>פסוק יב</h3>
<b>וִידֵיהֶם.</b> שֶׁל אוֹפַנִּים, הֵם הַחוֹר שֶׁהַמֶּרְכָּבָה מִתְגַּלְגֶּלֶת בְּתוֹכָן, שֶׁקּוֹרִין בויי״ל בְּלַעַ״ז. וְיוֹנָתָן תִּרְגֵּם: ״וְאַשְׁדַּתְהוֹן״ – וְשִׁפּוּכֵיהֶם:
<b>לְאַרְבַּעְתָּם אוֹפַנֵּיהֶם.</b> לְאַרְבַּעַת אוֹפַנֵּי הַחַיּוֹת:
<h3>פסוק יג</h3>
<b>לָהֶם קוֹרָא הַגַּלְגַּל בְּאָזְנָי.</b> אֲנִי שָׁמַעְתִּי שֶׁהַמַּלְאָךְ הָיָה קוֹרֵא אֶת הָאוֹפַן גַּלְגַּל:
<b>קוֹרֵא הַגַּלְגַּל.</b> לָהֶם נִקְרָא שֵׁם גַּלְגַּל:
<h3>פסוק יד</h3>
<b>פְּנֵי הָאֶחָד פְּנֵי הַכְּרוּב.</b> הֵם הָיוּ פְּנֵי הַשּׁוֹר (יחזקאל א:י) שֶׁנֶּהֶפְכוּ לִכְרוּב:
<h3>פסוק יט</h3>
<b>פֶּתַח שַׁעַר בֵּית ה׳.</b> פֶּתַח הַהֵיכָל:
<b>הַקַּדְמוֹנִי.</b> שֶׁבַּמִּזְרָח; וְזֶה הָיָה מַסַּע סִלּוּק הַשֵּׁנִי: מִמִּפְתַּן בֵּית קָדְשֵׁי הַקֳּדָשִׁים לָעֲזָרָה (יחזקאל ט:ג):
<h3>פסוק כ</h3>
<b>הִיא הַחַיָּה.</b> מִתּוֹךְ שֶׁרָאִיתִי בַּמֶּרְכָּבָה זוֹ כָּל מַעֲשֵׂה הַמֶּרְכָּבָה הָרִאשׁוֹנָה (יחזקאל א), אֲנִי אוֹמֵר <b>הִיא אֲשֶׁר רָאִיתִי בִּנְהַר כְּבָר</b>:
<b>וָאֵדַע.</b> כִּי נֶהְפַּךְ פְּנֵי הַשּׁוֹר לִפְנֵי כְרוּב (חגיגה יג:); וְהָיוּ בָהּ שְׁנֵי פְּנֵי אָדָם: פָּנִים קְטַנִּים שֶׁל יֶלֶד, וּפָנִים גְּדוֹלִים שֶׁל אָדָם:
<h2>פרק יא</h2>
<h3>פסוק א</h3>
<b>וְהִנֵּה בְּפֶתַח הַשַּׁעַר וגו׳.</b> הֵם הֵם שֶׁאָמַר לְמַעְלָה ״אֲחוֹרֵיהֶם אֶל הֵיכַל ה׳״ (יחזקאל ח:טז), אֶלָּא שֶׁלֹּא פֵּרֵשׁ שָׁם מִי הָיוּ, וְכָאן פֵּרֵשׁ אֶת שְׁמוֹת שְׁנַיִם מֵהֶם:
<h3>פסוק ג</h3>
<b>הָאוֹמְרִים לֹא בְקָרוֹב.</b> יָבוֹאוּ דִּבְרֵי הַנְּבִיאִים עָלֵינוּ:
<b>בְּנוֹת בָּתִּים.</b> אֵין לָחוּשׁ לָהֶם, אֶלָּא <b>בְּנוֹת בָּתִּים</b> וְשֶׁבֶת בְּתוֹכָם, כִּי לֹא נִגְלֶה מִן הָעִיר הַזֹּאת עַד מוֹתֵינוּ:
<b>הִיא הַסִּיר וַאֲנַחְנוּ הַבָּשָׂר.</b> כְּשֵׁם שֶׁאֵין הַבָּשָׂר יוֹצֵא מִן הַסִּיר עַד גְּמַר בִּשּׁוּלוֹ, כָּךְ לֹא נֵצֵא מִמֶּנָּה עַד שֶׁנָּמוּת:
<h3>פסוק ה</h3>
<b>כֵּן אֲמַרְתֶּם.</b> יָדַעְתִּי כִּי זֹאת אֲמַרְתֶּם, שֶׁיְּרוּשָׁלַיִם הַסִּיר וְאַתֶּם הַבָּשָׂר (יחזקאל יא:ג); וַאֲנִי אוֹמֵר לָכֶם, כִּי לַחֲלָלִים שֶׁנְּתַתֶּם בָּהּ הִיא לְסִיר (יחזקאל יא:ז), שֶׁהֵם נִגְמְרוּ בָהּ, אֲבָל לָכֶם לֹא תִהְיֶה לְסִיר, לִקְלוֹט אֶתְכֶם עַד יוֹם מִיתָה, כִּי אֶתְכֶם אוֹצִיא מִתּוֹכָהּ:
<b>וּמַעֲלוֹת רוּחֲכֶם.</b> הָעוֹלֶה עַל דַּעְתְּכֶם, בּוֹטְרָ״א טָלַנְ״ט בְּלַעַ״ז:
<h3>פסוק ז</h3>
<b>הוֹצִיא.</b> כְּמוֹ לְהוֹצִיא; וְלַשָּׁוְא בְּנִיתֶם הַבָּתִּים (יחזקאל יא:ג), כִּי בַּגָּלוּת תֵּלְכוּ, הָאָבוֹת וְהַבָּנִים, וְאֵין יוֹרֵשׁ אֶת הַבָּתִּים:
<h3>פסוק ח</h3>
<b>חֶרֶב יְרֵאתֶם.</b> כְּשֶׁפְּנִיתֶם לְעֶזְרָה לְמֶלֶךְ מִצְרַיִם, כְּמוֹ שֶׁנֶּאֱמַר בְּצִדְקִיָּהוּ ״וַיִּמְרֹד בּוֹ לִשְׁלֹחַ מַלְאָכָיו מִצְרַיִם״ (יחזקאל יז:טו):
<h3>פסוק י</h3>
<b>עַל גְּבוּל יִשְׂרָאֵל.</b> בְּסוֹף הַגְּבוּל; וְהִיא רִבְלָה אֶרֶץ חֲמָת (ירמיה לט:ה), הִיא אַנְטוֹכְיָא (ויקרא רבה ה:ב); שָׁם נִשְׁפַּט צִדְקִיָּהוּ בְּיַד נְבוּכַדְנֶצַּר, כְּמוֹ שֶׁנֶּאֱמַר בְּסֵפֶר מְלָכִים (מלכים ב כה:ו-ז), שָׁם שָׁחַט אֶת בָּנָיו, שָׁם נִקֵּר אֶת עֵינָיו; וְהִיא סוֹף הַגְּבוּל, שֶׁנֶּאֱמַר בַּמְרַגְּלִים וּבְכַמָּה מְקוֹמוֹת: ״עַד לְבֹא חֲמָת״ (במדבר יג:כא):
<h3>פסוק יא</h3>
<b>לֹא תִהְיֶה לָכֶם לְסִיר.</b> הַמְשַׁמֶּרֶת נְתָחֶיהָ עַד גְּמַר בִּשּׁוּלָם:
<b>וְאַתֶּם תִּהְיוּ בְתוֹכָהּ לְבָשָׂר.</b> שֶׁתִּנָּתְכוּ בְתוֹכָהּ וְתִשָּׁבְרוּ בְתוֹכָהּ כְּבָשָׂר בְּסִיר וּבְתוֹךְ קַלַּחַת:
<b>אֶל גְּבוּל יִשְׂרָאֵל אֶשְׁפֹּט אֶתְכֶם.</b> וְלֹא בְתוֹכָהּ תָּמוּתוּ:
<h3>פסוק טו</h3>
<b>אַחֶיךָ אַחֶיךָ.</b> גָּלוּת שׁוֹמְרוֹן (מלכים ב יז) וְגָלוּת יְכָנְיָה (מלכים ב כד):
<b>וְכָל בֵּית יִשְׂרָאֵל.</b> שֶׁהָלְכוּ בַּגּוֹלָה:
<b>אֲשֶׁר אָמְרוּ לָהֶם.</b> אֲשֶׁר אָמְרוּ עֲלֵיהֶם יוֹשְׁבֵי יְרוּשָׁלַיִם שֶׁלֹּא גָלוּ עִם יְכָנְיָה, שֶׁהִמְלִיךְ עֲלֵיהֶם נְבוּכַדְנֶצַּר אֶת צִדְקִיָּהוּ (מלכים ב כד:יז), וְעַתָּה גַּם הֵם מְשַׂחֲקִים עַל אֲחֵיהֶם שֶׁגָּלוּ, וְאוֹמְרִים עֲלֵיהֶם: <b>רַחֲקוּ מֵעַל ה׳</b>:
<h3>פסוק טז</h3>
<b>לְמִקְדָּשׁ מְעַט.</b> ״לְבָתֵּי כְנִישְׁתָּא דְּאִינוּן יָתְבִין תַּנְיָין לְבֵית מִקְדָּשָׁא״ (תרגום יונתן):
<h3>פסוק יט</h3>
<b>לֵב בָּשָׂר.</b> לֵב רַךְ וְנוֹחַ לְהִכָּנַע:
<h3>פסוק כא</h3>
<b>וְאֶל לֵב שִׁקּוּצֵיהֶם וְגוֹ׳.</b> וְאוֹתָם אֲשֶׁר אֶל לֵב שִׁקּוּץ וְתוֹעֵבָה <b>לִבָּם הוֹלֵךְ</b>, שֶׁנִּשְׁאֲרוּ בִּירוּשָׁלַיִם, שֶׁלֹּא גָלוּ, וְטוֹעִים בַּעֲבוֹדָה זָרָה וְשִׁקּוּצִים:
<b>דַּרְכָּם בְּרֹאשָׁם נָתַתִּי.</b> שֶׁאוֹצִיא עֲלֵיהֶם חֶרֶב וּשְׁבִי וְיֵלְכוּ בַגּוֹלָה:
<h3>פסוק כב</h3>
<b>וַיִּשְׂאוּ הַכְּרוּבִים.</b> לְאַחַר שֶׁגָּמַר דְּבָרוֹ אֵלַי, נִסְתַּלֵּק:
<h3>פסוק כג</h3>
<b>עַל הָהָר אֲשֶׁר מִקֶּדֶם לָעִיר.</b> הוּא הַר הַזֵּיתִים, שֶׁהוּא בְּמִזְרָחוֹ שֶׁל הָעִיר, וְזֶה מַסָּע שְׁלִישִׁית (ראה רש״י יחזקאל ט:ג):
<h3>פסוק כד</h3>
<b>בַּמַּרְאֶה בְּרוּחַ אֱלֹהִים.</b> נִדְמֶה לִי כְּאִלּוּ עַכְשָׁיו הוּא מַחֲזִירֵנִי מִירוּשָׁלַיִם לְבָבֶל:
<h2>פרק יב</h2>
<h3>פסוק ג</h3>
<b>כְּלֵי גוֹלָה.</b> כְּלִי לִשְׁתּוֹת, וּמְקִידָה קְטַנָּה (משנה שבת כד,ה) לָלוּשׁ בָּהּ חֲרָרָה (תנחומא בא ט), אוֹת לְבֵית יִשְׂרָאֵל שֶׁבִּירוּשָׁלַיִם שֶׁיַּעֲשׂוּ כֵן, וְלֹא יִצְטָרְכוּ לָלוּשׁ בָּצֵק בְּגוּמָא עַל גַּבֵּי קַרְקַע וְהַחֲצָצִים נִכְנָסִים בְּתוֹכוֹ; וְהֵם לֹא שָׁמְעוּ לוֹ, וְהֻצְרְכוּ לְכָךְ, וְהוּא הַכָּתוּב בְּסֵפֶר קִינוֹת ״וַיַּגְרֵס בֶּחָצָץ שִׁנִּי״ (איכה ג:טז) – בְּמִדְרַשׁ קִינוֹת (איכה רבה א:כב):
<b>וְגָלֵה יוֹמָם.</b> מִיּוֹם אֶל יוֹם, שְׁנַיִם שְׁלֹשָׁה יָמִים, נְהוֹג בְּעַצְמְךָ כְּאָדָם הַמֵּכִין צְעָדָיו לְגָלוּת, שֶׁיִּרְאוּ בְּנֵי הַגּוֹלָה וְיִשְׁאֲלוּ: מַה מַּעֲשֶׂיךָ? וְאַתָּה תַּגִּיד לָהֶם: שֶׁסִּימָן הוּא לְצִדְקִיָּהוּ וְעַמּוֹ; וְיִשְׁלְחוּ אֵלֵיהֶם אֵלּוּ אֶת שְׁלוּחֵיהֶם, וְיוֹדִיעוּ לַאֲחֵיהֶם וּקְרוֹבֵיהֶם אֲשֶׁר שָׁם כְּכָל אֲשֶׁר יִשְׁמְעוּ מִפִּיךָ. וְכֵן כָּל ׳יוֹמָם׳ שֶׁבַּמִּקְרָא לְשׁוֹן ׳יוֹם יוֹם׳ הוּא, דָּבָר הַנּוֹהֵג יָמִים רַבִּים, כָּךְ שָׁמַעְתִּי מִשְּׁמוֹ שֶׁל רַבִּי מְנַחֵם, וֶאֱמֶת דְּבָרָיו:
<b>אוּלַי יִרְאוּ.</b> שֶׁמָּא יָבִינוּ, אֶפְּרְצְבְרוֹנְ״ט בְּלַעַ״ז:
<b>כִּי בֵית מְרִי הֵמָּה.</b> לְפִיכָךְ עֲדַיִן הוּא שֶׁמָּא:
<h3>פסוק ד</h3>
<b>כְּמוֹצָאֵי.</b> קוֹמָ״א אִישׁוּאָ״שׁ בְּלַעַ״ז:
<h3>פסוק ה</h3>
<b>חֲתָר לְךָ בַקִּיר.</b> סִימָן לְצִדְקִיָּהוּ שֶׁיָּצָא דֶּרֶךְ מַחְתֶּרֶת מְעָרָה (יחזקאל יב:יג), כִּי יָרֵא לָצֵאת דֶּרֶךְ בְּפַרְהֶסְיָא מִפְּנֵי הַכַּשְׂדִּים:
<h3>פסוק ו</h3>
<b>בָּעֲלָטָה תוֹצִיא.</b> לִכְשֶׁתֶּחְשַׁךְ תּוֹצִיא אֶת כֵּלֶיךָ:
<h3>פסוק ז</h3>
<b>כֵּלַי הוֹצֵאתִי כִּכְלֵי גוֹלָה יוֹמָם.</b> יוֹם יוֹם הָיִיתִי מַרְאֶה לָהֶם שֶׁאֲנִי מְתַקֵּן לְעַצְמִי כְּלֵי גוֹלָה:
<h3>פסוק י</h3>
<b>הַנָּשִׂיא הַמַּשָּׂא הַזֶּה.</b> עַל הַמֶּלֶךְ צִדְקִיָּהוּ אֲנִי מַרְאֶה <b>הַמַּשָּׂא הַזֶּה</b>; לְשׁוֹן נְבוּאָה:
<h3>פסוק יב</h3>
<b>פָּנָיו יְכַסֶּה.</b> מֵחֲמַת כְּלִימָה, שֶׁהוּא בּוֹרֵחַ מִן הָעִיר לַיְלָה:
<h3>פסוק יג</h3>
<b>וּפָרַשְׂתִּי אֶת רִשְׁתִּי עָלָיו.</b> מְעָרָה הָיְתָה לוֹ מִבֵּיתוֹ עַד עַרְבוֹת יְרִיחוֹ, וְיָצָא דֶּרֶךְ הַמְּעָרָה (פסיקתא רבתי כו); מָה עָשָׂה הַקָּדוֹשׁ בָּרוּךְ הוּא? הֵבִיא צְבִי אֶחָד לִפְנֵי חֵיל כַּשְׂדִּים, וְהָלַךְ לִפְנֵיהֶם עַל גַּג הַמְּעָרָה וְהֵם רוֹדְפִים אוֹתוֹ, וּכְשֶׁיָּצָא צִדְקִיָּהוּ מִן הַמְּעָרָה בְּעַרְבוֹת יְרִיחוֹ רָאוּהוּ יוֹצֵא וּתְפָשׂוּהוּ (ראה רש״י מלכים ב כה:ד; ירמיה לט:ד):
<b>וְאוֹתָהּ לֹא יִרְאֶה.</b> כִּי בְרִבְלָה בְּאֶרֶץ חֲמָת דִּבֵּר אִתּוֹ מִשְׁפָּטִים וְעִוֵּר אֶת עֵינָיו, וְאַחַר כָּךְ הֱבִיאוֹ לְבָבֶל, כְּמָה שֶׁנֶּאֱמַר בְּסֵפֶר מְלָכִים (מלכים ב כה:ה-ז) וּבְיִרְמְיָה (לט:ה-ז):
<h3>פסוק יד</h3>
<b>וְכָל אֲגַפָּיו.</b> שָׂרָיו. וּמְנַחֵם פָּתַר בּוֹ לְשׁוֹן כְּנָפַיִם:
<b>אֱזָרֶה לְכָל רוּחַ.</b> אֶפַּנְדְרִ״י בְּלַעַ״ז, הֵם יוֹחָנָן בֶּן קָרֵחַ וְשָׂרֵי הַחַיָּלִים שֶׁגָּלוּ לְמִצְרַיִם, וְשָׁם הִשִּׂיגָתָם חַרְבּוֹ שֶׁל נְבוּכַדְנֶצַּר כְּשֶׁהֶחֱרִיב אֶת מִצְרַיִם (ירמיה מג:ז-יג):
<h3>פסוק טז</h3>
<b>לְמַעַן יְסַפְּרוּ אֶת כָּל תּוֹעֲבוֹתֵיהֶם.</b> וְיֹאמְרוּ: בַּעֲוֹנֵינוּ לָקִינוּ, כִּי כָזֹאת וְכָזֹאת עָשִׂינוּ; וְאוֹדִיעַ כִּי לֹא עַל חִנָּם כִּלִּיתִים:
<h3>פסוק יט</h3>
<b>מִמְּלוֹאָהּ.</b> מֵעָשְׁרָהּ:
<b>מֵחֲמַס כָּל הַיּוֹשְׁבִים בָּהּ.</b> בַּעֲוֹן חֲמַס יוֹשְׁבֶיהָ:
<h3>פסוק כ</h3>
<b>הַנּוֹשָׁבוֹת.</b> לִי״שׁ אַשֵׁיּיאַ״שׁ בְּלַעַ״ז:
<h3>פסוק כב</h3>
<b>מָה הַמָּשָׁל הַזֶּה.</b> לָמָּה אַתֶּם מוֹשְׁלִים כֵּן תָּמִיד בְּפִיכֶם, לִמְשׁוֹל דָּבָר זֶה:
<b>יַאַרְכוּ הַיָּמִים.</b> וְלֹא תָבֹא הַפּוּרְעָנוּת, וּבְתוֹךְ כָּךְ יֹאבַד הַחָזוֹן הָרָע שֶׁהַנְּבִיאִים נִבָּאִים לָנוּ, וְיִשְׁתַּכַּח וְיִשְׁתַּקֵּעַ:
<h3>פסוק כג</h3>
<b>יִמְשְׁלוּ.</b> לְשׁוֹן מָשָׁל:
<h3>פסוק כד</h3>
<b>כִּי לֹא יִהְיֶה עוֹד כָּל חֲזוֹן שָׁוְא.</b> לֹא יוּכְלוּ עוֹד נְבִיאֵי הַשֶּׁקֶר לְהַבְטִיחַ אֶתְכֶם שָׁלוֹם עַל שֶׁקֶר, כִּי מְהֵרָה אַקְדִּים אֶת דִּבְרֵי נְבִיאֵי הָאֱמֶת לָבוֹא:
<b>מִקְסַם חָלָק.</b> דִּבְנַיְּלָ״א בְּלַעַ״ז, קֶסֶם שֶׁל חֲלַקְלַקּוּת:
<h3>פסוק כה</h3>
<b>תִּמָּשֵׁךְ.</b> שר״א אֲלוֹנְגִי״אָ בְּלַעַ״ז:
<h3>פסוק כז</h3>
<b>לְיָמִים רַבִּים.</b> הַנְּבוּאָה לֹא תִתְקַיֵּים אֶלָּא לִזְמַן מְרֻבֶּה:
<h2>פרק יג</h2>
<h3>פסוק ג</h3>
<b>הַנְּבָלִים.</b> הַשּׁוֹטִים:
<b>רוּחָם.</b> כְּמוֹ רְצוֹנָם:
<h3>פסוק ד</h3>
<b>כְּשׁוּעָלִים בָּחֳרָבוֹת.</b> כְּשֶׁיָּבֹא אָדָם עַל פֶּרֶץ הַחוּרְבָּה, בּוֹרֵחַ הַשּׁוּעָל עַל דֶּרֶךְ פֶּרֶץ אַחֶרֶת, וְאֵינוֹ עוֹמֵד בַּפֶּרֶץ לְהִלָּחֵם:
<h3>פסוק ה</h3>
<b>לֹא עֲלִיתֶם בַּפְּרָצוֹת.</b> לֹא עֲשִׂיתֶם מַעֲשִׂים טוֹבִים, שֶׁתּוּכְלוּ לְעַכֵּב אֶת הָרָעָה מִלָּבֹא:
<h3>פסוק ו</h3>
<b>חָזוּ.</b> לְשׁוֹן נְבוּאָה:
<b>וְיִחֲלוּ לְקַיֵּם דָּבָר.</b> וְאֵיךְ סְבוּרִים לְקַיֵּם דִּבְרֵיהֶם? לְשׁוֹן תּוֹחֶלֶת; וְיֵשׁ אוֹמְרִים אִיקְוִוירִירַ״ט בְּלַעַ״ז; לָשׁוֹן אַחֵר: לְשׁוֹן הַמְתָּנָה:
<h3>פסוק י</h3>
<b>וְהוּא בּוֹנֶה חַיִץ.</b> וְהִנֵּה עַמִּי כְּבוֹנִים בִּנְיַן מְחִיצָּה, וְהַנְּבִיאִים <b>טָחִים אוֹתוֹ תָּפֵל</b> – קַרְקַע הַדּוֹמֶה לְסִיד, וְאֵינוֹ מִתְקַיֵּם לִפְנֵי הַגְּשָׁמִים:
<b>תָּפֵל.</b> אוֹטוֹמְנָ״ץ בְּלַעַ״ז, וְיֵ״שׁ אוֹמְרִים בְּלַאשְׁטְנִיְיָ״א בְּלַעַ״ז:
<h3>פסוק יא</h3>
<b>וְאַתֵּנָה.</b> כְּמוֹ וְאֶתֵּן:
<b>אַבְנֵי אֶלְגָּבִישׁ.</b> אַבְנֵי בָּרָד גְּדוֹלוֹת, וְאוֹמֵר אֲנִי, לְפִי שֶׁהֵם מַזְהִירוֹת כְּכָל אַבְנֵי גָבִישׁ (ברד) הוּא מְדַמֶּה אוֹתָם אֶל גָּבִישׁ, שֶׁהִיא אֶבֶן טוֹבָה, כְּעִנְיָן שֶׁנֶּאֱמַר ״רָאמוֹת וְגָבִישׁ״ (איוב כח:יח). וְרַבּוֹתֵינוּ אָמְרוּ (ברכות נד:): <b>אֶל גָּבִישׁ</b> – שֶׁעָמְדוּ בָאֲוִיר עַל גַּב אִישׁ, וְזֶהוּ מֹשֶׁה רַבֵּינוּ (במדבר יב:ג), שֶׁנֶּאֱמַר ״וּמָטָר לֹא נִתַּךְ אָרְצָה״ (שמות ט:לג) – אוֹתָם שֶׁהִתְחִילוּ לִירֵד לֹא הִגִּיעוּ לָאָרֶץ:
<b>תִּפֹּלְנָה.</b> עַל הַקִּיר:
<h3>פסוק יב</h3>
<b>אַיֵּה הַטִּיחַ.</b> כָּךְ כְּשֶׁתָּבֹא הָרָעָה, יֵאָמֵר לָכֶם: <b>אַיֵּה</b> הַשָּׁלוֹם שֶׁהִבְטַחְתֶּם?
<h3>פסוק יד</h3>
<b>הַקִּיר.</b> הִיא יְרוּשָׁלַיִם:
<h3>פסוק יח</h3>
<b>הוֹי לִמְתַפְּרוֹת כְּסָתוֹת.</b> קוֹטְרָ״שׁ בְּלַעַ״ז. כְּמִין כְּסָתוֹת קְטַנּוֹת הָיוּ תּוֹפְרוֹת וְתוֹלוֹת לַנִּשְׁאָלִים אֲלֵיהֶם עַל <b>אֲצִילֵי יְדֵיהֶם</b>, וְקוֹסְמוֹת לָהֶם בְּאוֹתָן כְּסָתוֹת קֶסֶם שְׁקָרִים, וּלְמִי שֶׁהֵם חֲפֵצוֹת אוֹמְרוֹת קֶסֶם טוֹב, וּלְמִי שֶׁרוֹצוֹת אוֹמְרוֹת קֶסֶם רָע:
<b>אֲצִילֵי.</b> אֵיישִׁיל״שׁ בְּלַעַ״ז:
<b>אַצִּילֵי יָדַי.</b> כְּמוֹ ׳אַצִּילֵי יָדַיִם׳, כְּמוֹ ״תַּלְמֵי שָׂדָי״ (הושע י:ד):
<b>וְעוֹשׂוֹת הַמִּסְפָּחוֹת.</b> עַל רָאשֵׁי הָאֲנָשִׁים, אַף הֵם לִקְסֹם בָּהֶם; וְלֹא יָדַעְתִּי מַה הֵם, וּמִתּוֹךְ שֶׁנֶּאֱמַר <b>וְקָרַעְתִּי אֹתָם</b> אוֹמֵר אֲנִי שֶׁהֵן שֶׁל בֶּגֶד; וְיוֹנָתָן תִּרְגְּמוֹ: ״פַּת כּוּמְרִים״, וְכֵן תִּרְגֵּם ״בָּמוֹת טְלֻאוֹת״ (יחזקאל טז:טז): ״מְחַפְיָין פַּת כּוּמְרִים״:
<b>הַמִּסְפָּחוֹת.</b> כְּמוֹ ״סְפָחֵנִי נָא״ (שמואל א ב:לו), לִישָׁאגְמַנְ״ץ בְּלַעַ״ז, וְיֵשׁ לוֹעֲזִים פְּלַטְרַאיִי״שׁ בְּלַעַ״ז:
<b>לְצוֹדֵד נְפָשׁוֹת.</b> בָּהֶן הֵן צָדוֹת הַנְּפָשׁוֹת לְגֵיהִנֹּם, שֶׁמַּחֲזִיקוֹת יְדֵי הָרְשָׁעִים (יחזקאל יג:כב) לִקְסֹם לָהֶם שָׁלוֹם, וּמְרַפּוֹת יְדֵי צַדִּיקִים לִקְסֹם לָהֶם רָעָה:
<b>הַנְּפָשׁוֹת תְּצוֹדֵדְנָה וגו׳.</b> תְּמִיהָּ הִיא:
<b>וּנְפָשׁוֹת לָכֶנָה תְחַיֶּינָה.</b> לָכֶנָה – כְּמוֹ ׳לָכֶן׳, שֶׁאַתֶּנָה נוֹטְלוֹת שָׂכָר עַל כָּךְ וּמִתְפַּרְנְסוֹת בְּכָךְ:
<h3>פסוק יט</h3>
<b>בְּשַׁעֲלֵי שְׂעוֹרִים.</b> כְּמוֹ ״מִי מָדַד בְּשָׁעֳלוֹ מַיִם״ (ישעיהו מ:יב), אוֹנְגְיָאלוֹנִיאָ״שׁ בְּלַעַ״ז, לָשׁוֹן אַחֵר: לְשׁוֹן מִדָּה:
<b>וּבִפְתוֹתֵי לֶחֶם.</b> אִיאַנְפִּיצָ״שׁ בְּלַעַ״ז, שֶׁאַתֶּן נוֹטְלוֹת בִּשְׂכַרְכֶן:
<b>לְהָמִית נְפָשׁוֹת אֲשֶׁר לֹא תְמוּתֶנָה.</b> כְּלוֹמַר, לֵאמֹר עַל נְפָשׁוֹת אֲשֶׁר לֹא תְמוּתֶנָה: אֵלּוּ יָמוּתוּ, וְלֵאמַר עַל אֲשֶׁר לֹא תִחְיֶינָה: יִחְיוּ; כִּי קְסָמֵיכֶם שֶׁקֶר, וְעַמִּי מְקַבְּלִים אֶת קִסְמֵי כָזָב שֶׁלָּכֶם:
<h3>פסוק כ</h3>
<b>לְפֹרְחוֹת.</b> לִהְיוֹת פּוֹרְחוֹת עַל יְדֵיכֶן לְגֵיהִנֹּם:
<b>וְשִׁלַּחְתִּי אֶת הַנְּפָשׁוֹת.</b> כְּתַרְגּוּמוֹ: ״וַאֲשֵׁזִיב יָת נַפְשָׁתָא דְּאַתּוּן מְחַרְשָׁן יָת נַפְשֵׁיהֶן לַאֲבָדוּתָהּ״:
<b>אֶת נְפָשִׁים.</b> אֶת אֲנָשִׁים, לִהְיוֹת הַנְּפָשׁוֹת פּוֹרְחוֹת:
<h3>פסוק כב</h3>
<b>יַעַן הַכְאוֹת לֵב צַדִּיק שֶׁקֶר.</b> כְּשֶׁאַתֶּן קוֹסְמוֹת לוֹ רָעָה, הוּא מִצְטַעֵר וְלִבּוֹ נִכְאֶה:
<h2>פרק יד</h2>
<h3>פסוק א</h3>
<b>וַיָּבוֹא אֵלַי אֲנָשִׁים.</b> כֻּלָּם בְּלֵב אֶחָד לְרָעָה, לְכָךְ נֶאֱמַר <b>וַיָּבוֹא</b>; וּמִדְרַשׁ אַגָּדָה אוֹמֵר, עַל שֵׁם שֶׁהַקָּדוֹשׁ בָּרוּךְ הוּא גִּלָּה אֹזֶן הַנָּבִיא תְּחִלָּה: הִנֵּה יָבוֹאוּ אֵלֶיךָ פְּלוֹנִי וּפְלוֹנִי:
<h3>פסוק ג</h3>
<b>הֶעֱלוּ גִלּוּלֵיהֶם עַל לִבָּם.</b> לִבָּם אֶל גִּלּוּלֵיהֶם לַעֲבֹד:
<b>נָתְנוּ נֹכַח פְּנֵיהֶם.</b> לִהְיוֹת לָהֶם עֲבוֹדָה זָרָה תָּמִיד לְמוֹרָא וְלֵאלוֹהַּ:
<b>הַאִדָּרֵשׁ אִדָּרֵשׁ.</b> הֲתֵרָאֶה כִּי אֲנִי אִדָּרֵשׁ <b>לָהֶם</b> וְאָשִׁיב עַל דִּבְרֵיהֶם?! הַרְבֵּה תְּמִיהוֹת מִתְקַיְּמוֹת:
<h3>פסוק ד</h3>
<b>נַעֲנֵיתִי לוֹ.</b> שויי״ש רפונדו״ץ בְּלַעַ״ז. אַף עַל פִּי שֶׁהוּא בָּא לְפָנַי <b>בְּרֹב גִּלּוּלָיו</b>. כֵּן תִּרְגֵּם יוֹנָתָן:
<h3>פסוק ה</h3>
<b>לְמַעַן תְּפֹשׂ אֶת בֵּית יִשְׂרָאֵל וְגוֹ׳.</b> ״בְּדִיל לְקָרְבָא יָת בֵּית יִשְׂרָאֵל לְמִתַּן תְּיוּבְתָּא בְּלִבְּהוֹן״:
<b>נָזוֹרוּ.</b> כְּמוֹ ״נְזִיר אֶחָיו״ (בראשית מט:כו), פורינ״ט אשיברי״ץ בְּלַעַ״ז:
<h3>פסוק ו</h3>
<b>שׁוּבוּ.</b> מִדַּרְכֵיכֶם:
<b>וְהָשִׁיבוּ.</b> אֶת לְבַבְכֶם (דברים ל:א):
<b>מֵעַל גִּלּוּלֵיכֶם.</b> אֲשֶׁר הֶעֱלִיתֶם אֶל לְבַבְכֶם (יחזקאל יד:ג):
<b>הָשִׁיבוּ פְנֵיכֶם.</b> אֲשֶׁר שַׂמְתֶּם מִכְשׁוֹל עֲוֹנְכֶם לְנוֹכַחְכֶם:
<h3>פסוק ז</h3>
<b>נַעֲנֶה לוֹ בִּי.</b> ״מִשְׁתָּאֵיל לֵיהּ בְּמֵימְרִי״ (תרגום יונתן), אֶדְרֹשׁ לוֹ:
<h3>פסוק ח</h3>
<b>וְנָתַתִּי פָנַי בָּאִישׁ הַהוּא.</b> אַחֲרֵי כֵן, אִם לֹא יִשְׁמַע אֶל דִּבְרֵי הַנָּבִיא:
<b>פָּנַי.</b> מִישָׁאִירָ״שׁ בְּלַעַ״ז (כַּעֲסִי):
<b>וְהַשִׁמּוֹתִיהוּ.</b> תַּרְגּוּם יוֹנָתָן ״וַאֲשַׁצְיִנֵיהּ״:
<h3>פסוק ט</h3>
<b>וְהַנָּבִיא כִּי יְפֻתֶּה וְדִבֶּר דָּבָר.</b> שֶׁאֵינוֹ אֱמֶת:
<b>פִּתֵּיתִי.</b> פָּתַחְתִּי לוֹ פֶּתַח לְאֵיזוֹ שֶׁיִּרְצֶה; וּמִכָּאן יֵשׁ לוֹמַר: בָּא לִטָּמֵא, פּוֹתְחִין לוֹ (שבת קד.):
<h3>פסוק י</h3>
<b>כַּעֲוֹן הַדֹּרֵשׁ כַּעֲוֹן הַנָּבִיא.</b> ״כְּחוֹב דְּאָתֵי לְמֵילַף וְלָא אֲלִיף כְּחוֹב נְבִיֵּי שִׁקְרָא יְהִי״ (תרגום יונתן):
<h3>פסוק יג</h3>
<b>מַטֵּה לָחֶם.</b> מִשְׁעַן לֶחֶם (ישעיה ג:א):
<h3>פסוק יד</h3>
<b>נֹחַ דָּנִיֵּאל וְאִיּוֹב.</b> לְפִי שֶׁאֵלּוּ שְׁלֹשָׁה רָאוּ שְׁלֹשָׁה עוֹלָמוֹת: נֹחַ רָאָה הָעוֹלָם בָּנוּי וְחָרֵב וּבָנוּי (בראשית ו-ט), וְדָנִיֵּאל אֶת בֵּית הַמִּקְדָּשׁ (דניאל א:א-ו), אוֹ אֶת עַצְמוֹ, תְּחִלָּה שַׂר עַל כָּל הַשָּׂרִים (דניאל ב:מח) סוֹף הוּשְׁלַךְ לְגוֹב אֲרָיוֹת וְחָזַר לִגְדֻלָּתוֹ (דניאל ו), וְכֵן אִיּוֹב רָאָה אֶת עַצְמוֹ מְיֻשָּׁב וְחָרֵב (איוב א-ב) וּמְיֻשָּׁב (איוב מב:י-יז; תנחומא נח ה), לְפִיכָךְ הֵבִיאוּ דֻגְמָא לְדוֹרוֹ שֶׁל יְכָנְיָה, שֶׁרָאוּ אֶת הַבַּיִת בְּבִנְיָנוֹ וְחוּרְבָּנוֹ וּבִנְיַן שֵׁנִי (עזרא ג:יב); וְכֵן אָמַר לָהֶם הַקָּדוֹשׁ בָּרוּךְ הוּא: חִבָּה יְתֵרָה אֲנִי מַרְאֶה לָכֶם, אַתֶּם יְכָנְיָה וְגָלוּתוֹ: אִלּוּ תֶּחֱטָא לִי אַחַת מֵאַרְצוֹת הָעוֹבְדֵי כּוֹכָבִים וּמַזָּלוֹת וְגָזַרְתִּי עֲלֵיהֶם אַחַת מֵאַרְבַּעַת שְׁפָטִים אֵלֶּה, אוֹ רָעָב אוֹ חַיָּה רָעָה אוֹ חֶרֶב אוֹ דֶּבֶר, כְּמוֹ שֶׁמְּסֻדָּרִין בְּפָרָשָׁה זוֹ זֶה אַחַר זֶה, וּשְׁלֹשֶׁת הַצַּדִּיקִים אֵלּוּ בְּתוֹכָהּ, לֹא יַצִּילוּ לֹא בֵּן וְלֹא בַת; וַאֲנִי אָבִיא אַרְבַּעְתָּן עַל יְרוּשָׁלַיִם וְאַשְׁאִיר לָכֶם מִבְּנֵיכֶם אֲשֶׁר שָׁם, וְאַף עַל פִּי שֶׁאֵינְכֶם בְּתוֹכָם; וְלֹא שֶׁהֵם רְאוּיִים לְהַצָּלָה, אֶלָּא לְנַחֵם אֶתְכֶם, כְּשֶׁיִּגְלוּ אֶצְלְכֶם וְתִרְאוּ מַעֲשֵׂיהֶם הָרָעִים, וְתִתְנַחֲמוּ עַל הָרָעָה אֲשֶׁר הֵבֵאתִי עֲלֵיהֶם, כִּי תִרְאוּ שֶׁלֹּא הָיוּ כְּדַי לְסוֹבְלָם עוֹד. הֲרֵי זֶה מַהֲלַךְ סֵדֶר פָּרָשָׁה זוֹ כֻּלָּהּ. לָשׁוֹן זֶה אֵין לְיַשְּׁבוֹ וְנִרְאֶה שֶׁאֵינוֹ לְשׁוֹן הָרַב, וְעוֹד נִרְאֶה שֶׁבְּסֵפֶר זֶה חָסֵר אַחַת מֵאַרְבַּע שְׁפָטִים מֵאָז וְעַד אָז, סֵפֶר אַחֵר מֵאוֹ וְעַד אוֹ. לָשׁוֹן אַחֵר: <b>אֶרֶץ כִּי תֶחֱטָא לִי וְגוֹ׳ וְהָיוּ שְׁלֹשֶׁת הָאֲנָשִׁים הָאֵלֶּה בְּתוֹכָהּ נֹחַ דָּנִיֵּאל וְאִיּוֹב</b> לְפִי שֶׁשְּׁלֹשֶׁת הָאֲנָשִׁים הָאֵלֶּה הִצִּילָם הַקָּדוֹשׁ בָּרוּךְ הוּא מִשְּׁלֹשֶׁת (מארבעת) שְׁפָטִים הָאֵלֶּה, הִזְכִּיר הַכָּתוּב אֶת אֵלּוּ. נֹחַ נִמְלַט מִשְּׁלָשְׁתָּן: מֵחַיָּה רָעָה מִנַּיִן? אַתָּה אוֹמֵר: בְּשָׁעָה שֶׁנִּכְנַס לַתֵּיבָה בִּקְּשׁוּ כָּל הַחַיּוֹת לִיכָּנֵס וְלֹא הִנִּיחָן הַקָּדוֹשׁ בָּרוּךְ הוּא, דִּכְתִיב ״וַיִּסְגֹּר ה׳ בַּעֲדוֹ״ (בראשית ז:טז), אֵין ״וַיִּסְגֹּר״ אֶלָּא מֵחַיּוֹת, כְּמָא דְאַתְּ אָמַר ״וּסְגַר פֻּם אַרְיָוָתָא וְלָא חַבְּלוּנִי״ (דניאל ו:כג); אֲרִי בָּא לִיכָּנֵס וְהָיוּ שִׁנָּיו כֵּהוֹת, דֹּב בָּא לִיכָּנֵס וְהָיוּ רַגְלָיו מִתְעַרְסְלוֹת וְכוּ׳ (בראשית רבה לא:יח). מִן הָרָעָב מִנַּיִן? שֶׁנֶּאֱמַר ״מִן הָאֲדָמָה אֲשֶׁר אֵרְרָהּ״ (בראשית ה:כט), צֵא וּלְמַד בִּבְרֵאשִׁית רַבָּה, בְּמָקוֹם שֶׁחוֹשֵׁב עֲשָׂרָה רְעָבוֹן שֶׁיָּרְדוּ לָעוֹלָם (בראשית רבה כה:ג), וְתִמְצָא שֶׁבִּימֵי נֹחַ הָיָה אֶחָד מֵהֶם, וּמֵבִיא רְאָיָה ״מִן הָאֲדָמָה אֲשֶׁר אֵרְרָהּ״. מִן הַחֶרֶב – זֶה הַמַּבּוּל, וְעוֹד: שֶׁהָיוּ דּוֹרוֹ מְבַקְּשִׁין לִזְדַּוֵּג לוֹ, וְהָיוּ אוֹמְרִים: אֵין אָנוּ מַנִּיחִין אוֹתוֹ לִיכָּנֵס, אֶלָּא שֶׁהִצִּילוֹ הַקָּדוֹשׁ בָּרוּךְ הוּא; אָמַר הַקָּדוֹשׁ בָּרוּךְ הוּא: אֵין אֲנִי מַנִּיחוֹ לִיכָּנֵס אֶלָּא בַּחֲצִי הַיּוֹם, וְדַרְגִּישׁ לֵיהּ יְמַלֵּל (בראשית רבה לב:ח); הֲדָא הוּא דִּכְתִיב ״בְּעֶצֶם הַיּוֹם הַזֶּה בָּא נֹחַ״ (בראשית ז:יג), בְּעִצּוּמוֹ שֶׁל יוֹם. דָּנִיֵּאל: בְּשָׁעָה שֶׁנִּכְנַס נְבוּכַדְנֶצַּר לַהֵיכָל בִּימֵי יְהוֹיָקִים, וְהָרַג יְהוֹיָקִים וְהִנִּיחַ לְדָנִיֵּאל, וְהִגְלָה לְדָנִיֵּאל הַגְלָת שְׁלוֹמִים (ירמיהו יג:יט), לְפִי שֶׁמְּצָאוֹ מָלֵא רוּחַ חָכְמָה. מִן הָרָעָב – שֶׁהֲרֵי עַד שֶׁלֹּא נִכְבְּשָׁה יְרוּשָׁלַיִם בִּימֵי יְהוֹיָקִים צָר עָלֶיהָ נְבוּכַדְנֶצַּר שָׁלֹשׁ שָׁנִים, שֶׁנֶּאֱמַר ״וַיְהִי הָרָעָב גָּדוֹל בָּעִיר״ (מלכים ב ו:כה) וְגַם ״וַיֶּחֱזַק הָרָעָב״ (ירמיהו נב:ו). מִן הַחַיּוֹת מִנַּיִן? ״וּסְגַר פֻּם אַרְיָוָתָא וְלָא חַבְּלוּנִי״ (דניאל ו:כג). וְכֵן אַתָּה מוֹצֵא אִיּוֹב שֶׁנִּמְלַט מִשְּׁלָשְׁתָּן: מִן הָרָעָב מִנַּיִן? לְדִבְרֵי הָאוֹמֵר אִיּוֹב בִּימֵי יַעֲקֹב הָיָה (בבא בתרא טו:ב), מָצִינוּ שֶׁהָיָה רָעָב בְּיָמָיו (בראשית מא:נד). מִן הַחַיָּה מִנַּיִן? דִּכְתִיב ״וּמִקְנֵהוּ פָּרַץ בָּאָרֶץ״ (איוב א:י), פָּרַץ גִּדְרוֹ שֶׁל עוֹלָם (בבא בתרא טו:ב). מִן הַחֶרֶב מִנַּיִן? ״יְפַלַּח כִּלְיוֹתַי וְלֹא יַחְמוֹל״ (איוב טז:יג):
<b>וְהָיוּ שְׁלֹשֶׁת הָאֲנָשִׁים הָאֵלֶּה בְּתוֹכָהּ נֹחַ דָּנִיֵּאל וְאִיּוֹב הֵמָּה בְצִדְקָתָם יְנַצְּלוּ נַפְשָׁם.</b> מִפְּנֵי מָה לֹא הוּזְכְּרוּ בְּמִיתַת הָרָעָב בָּנִים וּבָנוֹת, שֶׁלֹּא נֶאֱמַר בָּהֶם אִם בָּנִים אִם בָּנוֹת יַצִּילוּ כְּמוֹ שֶׁהוּזְכְּרוּ בִּשְׁנֵי שְׁפָטִים הָאַחֲרוֹנִים? דּוּגְמָא לְדָנִיֵּאל, שֶׁהוּא אֶחָד מֵהֶם, וְהוּא הָיָה מִדּוֹרוֹ שֶׁל יְכָנְיָה (דניאל א:א,ו; מלכים ב כד:א,ו), וְלֹא נִמְלְטוּ עִמּוֹ לֹא בָנִים וְלֹא בָנוֹת, וְעָלָיו נִתְנַבֵּא יְשַׁעְיָה ״כֹּה אָמַר ה׳ לַסָּרִיסִים אֲשֶׁר יִשְׁמְרוּ אֶת שַׁבְּתוֹתַי״ (ישעיה נו:ד; סנהדרין צג:):
<h3>פסוק טו</h3>
<b>לוּ חַיָּה.</b> אִם חַיָּה:
<h3>פסוק יז</h3>
<b>חֶרֶב.</b> גְּיָסוֹת לַמִּלְחָמָה:
<h3>פסוק כא</h3>
<b>אַף כִּי.</b> לְשׁוֹן קַל וָחֹמֶר וְכָל שֶׁכֵּן הוּא, וְכֵן בְּכָל הַמִּקְרָא, כְּגוֹן: ״הִנֵּה אֲנַחְנוּ פֹה בִיהוּדָה יְרֵאִים וְאַף כִּי נֵלֵךְ קְעִילָה״ (שמואל א כג:ג), וְכֵן בְּפָרָשָׁה זוֹ ״הִנֵּה בִּהְיוֹתוֹ תָמִים לֹא יֵעָשֶׂה לִמְלָאכָה אַף כִּי אֵשׁ אֲכָלַתְהוּ וְכוּ״ (יחזקאל טו:ה) (בראשית רבה צב:ז):
<b>שְׁפָטַי.</b> מִישְׁגוּשְׁטִי״שׁ בְּלַעַ״ז:
<h3>פסוק כב</h3>
<b>נוֹתְרָה.</b> אֵיירְטְרְמַאיִ״שׁ בְּלַעַ״ז:
<b>הַמּוּצָאִים.</b> בַּשִּׁבְיָה, וִיבִיאוּם כָּאן:
<b>עֲלִילוֹתָם.</b> מַעֲשֵׂיהֶם:
<h2>פרק טו</h2>
<h3>פסוק ב</h3>
<b>מַה יִּהְיֶה עֵץ הַגֶּפֶן מִכָּל עֵץ.</b> מַה סּוֹפוֹ מִכָּל שְׁאָר עֵצִים?
<b>הַזְּמוֹרָה אֲשֶׁר הָיָה בַּעֲצֵי הַיָּעַר.</b> לֹא עַל גֶּפֶן הַכְּרָמִים שֶׁעוֹשֶׂה פְּרִי אֲנִי אוֹמֵר לְךָ, אֶלָּא עַל זְמוֹרַת הַגֶּפֶן הַגְּדֵלָה בַּיְּעָרִים:
<h3>פסוק ג</h3>
<b>הֲיֻקַּח מִמֶּנּוּ וְגוֹ׳.</b> אֵינוֹ רָאוּי לְכָךְ:
<b>כָּל כְּלִי.</b> שׁוּם כְּלִי:
<h3>פסוק ד</h3>
<b>הִנֵּה לָאֵשׁ נִתַּן לְאָכְלָה.</b> אַרְבוֹרִי״ר בְּלַעַ״ז. הִנֵּה שְׁאַלְתִּיךָ עַל הַתָּמִים, וְאֵינוֹ רָאוּי לִכְלוּם, עַתָּה עוֹד אֲנִי מוֹסִיף עַל הַשְּׁאֵלָה: הִנֵּה אִם נִתְּנוּ זְמוֹרָה מִמֶּנּוּ בָּאֵשׁ וְאָכְלָה הָאֵשׁ בִּשְׁנֵי קְצוֹת הֵיקִיפָה עַד כִּי <b>נָחַר תּוֹכוֹ</b>:
<b>נָחַר.</b> נִשְׁאַר מִן הָאֵשׁ, בְּרוּאִיר בְּלַעַ״ז; <b>נָחַר</b> לְשׁוֹן ״וְעַצְמִי חָרָה מִנִּי חֹרֶב״ (איוב ל:ל). וְיֵשׁ לוֹעֲזִין אֶשָׁארְט בְּלַעַ״ז; וְכֵן ״וַיִּחַר עָלַי אַפּוֹ״ (איוב יט:יא) חִבְּרוֹ מְנַחֵם עִם ״עַצְמִי חָרָה״, <b>הֲיִצְלַח</b> עוֹד לִמְלָאכָה?
<h3>פסוק ה</h3>
<b>אַף כִּי.</b> לְשׁוֹן קַל וָחֹמֶר וְכָל שֶׁכֵּן הוּא, וְכֵן בְּכָל הַמִּקְרָא, כְּגוֹן הִנֵּה אֲנַחְנוּ פֹה בִּיהוּדָה יְרֵאִים <b>וְאַף כִּי</b> נֵלֵךְ קְעִילָה (שמואל א כג:ג):
<h3>פסוק ו</h3>
<b>כֵּן נָתַתִּי.</b> אֶת <b>יְרוּשָׁלִַם</b> שְׁתֵּי קְצוֹתֶיהָ אָכְלָה הָאֵשׁ, שְׁתֵּי גָלִיּוֹת: כְּשֶׁגָּלָה יְהוֹיָקִים גָּלוּ עִמּוֹ מִזֶּרַע הַמְּלוּכָה וּמִן הַפַּרְתְּמִים, כְּמוֹ שֶׁנֶּאֱמַר בְּדָנִיֵּאל (דניאל א:ג). אַחֲרָיו גָּלָה יְכָנְיָה בְּנוֹ וְהֶחָרָשׁ וְהַמַּסְגֵּר (מלכים ב כד:יד-טו). <b>וְתוֹכוֹ נָחָר</b>: צִדְקִיָּהוּ הַנּוֹתָר בָּהּ, כְּבָר גְּזַרְתִּי עָלָיו ״מְלֹא חָפְנֶיךָ גַּחֲלֵי אֵשׁ וּזְרֹק עַל הָעִיר״ (לעיל י:ב):
<h3>פסוק ז</h3>
<b>מֵהָאֵשׁ יָצָאוּ.</b> ״עַל פִּתְגָּמֵי אוֹרַיְתָא דִּיהִיבִין מִגּוֹ אֶשְׁתָּא עֲבָרוּ, וְעַמְמַיָּא דְּתַקִּיפִין כְּאִישְׁתָּא יְשֵׁיצִינוּן״ (תרגום יונתן):
<h2>פרק טז</h2>
<h3>פסוק ב</h3>
<b>הוֹדַע.</b> פֵּיישְׁבוֹיְי״ר בְּלַעַ״ז:
<h3>פסוק ג</h3>
<b>מְכוֹרוֹתַיִךְ.</b> כְּמוֹ מְגוּרוֹתַיִךְ. וּמְנַחֵם חִבְּרוֹ לְשׁוֹן ׳תּוֹלָדָה׳, וְכֵן פֵּירֵשׁ ״כְּלֵי חָמָס מְכֵרֹתֵיהֶם״ (בראשית מט:ה); ״אִישׁ מֵאֵת מַכָּרוֹ״ (מלכים ב יב:ו); ״לְבַד מִמְּכָרָיו״ (דברים יח:ח) – כֻּלָּם לְשׁוֹן ׳תּוֹלָדוֹת׳:
<b>אָבִיךְ וְאִמֵּךְ.</b> אַבְרָהָם וְשָׂרָה (סנהדרין מד:), מִשָּׁם נָטְלוּ גְדֻלָּתָם, וּבְנֵי חֵת נָתְנוּ לָהּ קֶבֶר (בראשית כג:כ):
<h3>פסוק ד</h3>
<b>בְּיוֹם הוּלֶּדֶת אֹתָךְ.</b> פושניא״ה בְּלַעַ״ז; כְּשֶׁבָּחַרְתִּי בָּךְ בְּמִצְרַיִם, הָיִית בְּלִי שׁוּם תִּקּוּן; וּלְפִי שֶׁדִּמָּה הַדָּבָר לְלֵידָה, הִזְכִּיר כָּאן תִּקּוּנֵי הַוָּלָד:
<b>שָׁרֵךְ.</b> כְּמוֹ ״שָׁרְרֵךְ״ (שיר השירים ז:ג):
<b>לְמִשְׁעִי.</b> לְצִחְצוּחַ, ״צְחִיחַ הַסֶּלַע״ (יחזקאל כו:ד) תַּרְגּוּמוֹ ״שְׁעִיעוּת כֵּיפָא״, אפלצמנ״ט בְּלַעַ״ז. וּמְנַחֵם חִבֵּר לְמִשְׁעִי לְשׁוֹן שַׁעֲשׁוּעִים:
<b>לֹא הֻמְלַחַתְּ.</b> מִכָּאן שֶׁמּוֹלְחִין אֶת הַוָּלָד כְּדֵי שֶׁיִּתְקַשֶּׁה בְּשָׂרוֹ:
<b>וְהַחְתֵּל.</b> לְשׁוֹן כְּרִיכָה בִּבְגָדִים, וְכֵן ״וַעֲרָפֶל חֲתֻלָּתוֹ״ (איוב לח:ט), הוּא שֶׁמְּלַפְּפִין אֶת הַוָּלָד:
<h3>פסוק ה</h3>
<b>לְחֻמְלָה.</b> לָחוּס:
<b>בְּגֹעַל.</b> אַנְבוֹרִישְׁמַנְ״ט בְּלַעַ״ז:
<h3>פסוק ו</h3>
<b>מִתְבּוֹסֶסֶת.</b> נִרְפֶּסֶת, כְּמוֹ ״יָבוּס קָמֵינוּ״ (תהלים מד:ו):
<b>בְּדָמַיִךְ חֲיִי.</b> אַף בְּנִוּוּלֵיךְ זֶה לֹא תָמוּתִי; וְשֶׁשִּׁנָּה לוֹמַר שְׁנֵי פְּעָמִים, לְפִי שֶׁבְּדַם פֶּסַח וְדַם מִילָה נִגְאֲלוּ (פרקי דרבי אליעזר כט). לָשׁוֹן אַחֵר: <b>מִתְבּוֹסֶסֶת</b> – שוייליא״ה בְּלַעַ״ז:
<h3>פסוק ז</h3>
<b>רְבָבָה כְּצֶמַח.</b> כְּמוֹ שֶׁנֶּאֱמַר ״וּבְנֵי יִשְׂרָאֵל פָּרוּ וַיִּשְׁרְצוּ וַיִּרְבּוּ״ (שמות א:ז):
<b>בַּעֲדִי.</b> לְשׁוֹן ״מִכְלוֹל״ (יחזקאל כג:יב); וּמְנַחֵם פֵּירֵשׁ <b>בַּעֲדִי עֲדָיִים</b> לְשׁוֹן ׳עַד׳, כְּמוֹ ״בִּטְחוּ בַה׳ עֲדֵי עַד״ (ישעיה כו:ד); אַנְגוּק״א אַשִׁיגְל״א בְּלַעַ״ז; אֲבָל דּוֹנָשׁ פָּתַר אוֹתוֹ לְשׁוֹן ״עֲדִי״ (יחזקאל טז:יא), וּמִשְׁקַל <b>עֲדִי עֲדָיִים</b> הוּא מִן עֵשֶׂר שֵׁמוֹת: אֲרִי – ״אֲרָיִים״ (מלכים א י:כ), צְבִי – ״צְבָיִים״ (שמואל ב ב:יח), גְּדִי – ״גְּדָיִים״ (שמואל א י:ג):
<b>נָכוֹנוּ.</b> פוֹרִינְ״ט אַפִייטִיאַ״שׁ בְּלַעַ״ז:
<b>וּשְׂעָרֵךְ צִמֵּחַ.</b> סִימָנֵי נַעֲרוּת:
<h3>פסוק ח</h3>
<b>דּוֹדִים.</b> אַמִיטִיאָ״שׁ בְּלַעַ״ז:
<h3>פסוק ט</h3>
<b>וָאֲסוּכֵךְ.</b> לְשׁוֹן מְשִׁיחָה. וְכָל הָעִנְיָן אֵינוֹ אֶלָּא לְשׁוֹן מָשָׁל, וְיוֹנָתָן פֵּירֵשׁ אֶת כֻּלָּהּ, וְאֵין לְהוֹסִיף עַל הַתַּרְגּוּם; וְכֵן פֵּירְשָׁהּ:
<b>מְכוּרֹתַיִךְ וּמוֹלַדְתַּיִךְ וְגוֹמֵר.</b> ״תּוֹתְבוּתְכוֹן וִילְדוּתְכוֹן מֵאַרְעָא כְּנַעֲנָאֵי, תַּמָּן אִתְגְּלִיתִי אֶל אַבְרָהָם אֲבוּכוֹן בֵּין בְּתָרַיָּא (בראשית טו:יז-יח), וְאוֹדַעְתֵּיהּ דְּאַתּוּן נָחֲתִין לְמִצְרַיִם (בראשית טו:יג), וּבִדְרַע מְרוֹמָם אֲנָא פָּרִיק יָתְכוֹן, וּבִזְכוּת אֲבָהַתְכוֹן אֲנָא מְתָרִיךְ יָת אֱמוֹרָאֵי וּמְשֵׁיצִי יָת חִתָּאֵי״:
<b>וּמוֹלְדוֹתַיִךְ בְּיוֹם הוּלֶּדֶת אוֹתָךְ וגו׳.</b> ״וְאַף כַּד נְחָתוּ אֲבָהָתְכוֹן לְמִצְרַיִם, תּוֹתְבִין בְּאַרְעָא דְּלָא דִילְהוֹן, מְשַׁעְבְּדִין וּמְעַנָּן לְהוֹן, הֲוַת כְּנִישְׁתָּא דְיִשְׂרָאֵל דְּמִיָא לְוַלְדָּא דְּרְטִישׁ עַל אַפֵּי בָּרָא, דְּלָא אִיתְפְּסִיק שׁוּרֵיהּ, וּבְמַיָּא לָא אִישְׁתְּטִיף לְאִיתְנַקָּהָא, וּבְמֶלַח לָא אִיתְמְלַח, וּבְאִיסּוּרִין לָא אִיתְאַסָּא״:
<b>לֹא חָסָה עָלֶיךְ עַיִן וגו׳.</b> ״לָא חָסַת עֲלֵיכוֹן עֵינָא דְּפַרְעֹה רְשִׁיעָא לְמֶעְבַּד לְכוֹן טָבָא חֲדָא, לַאֲנָחָא לְכוֹן מִשִּׁעְבּוּדְכוֹן, לְרַחֲמָא עֲלֵיכוֹן, וּגְזַר עֲלֵיכוֹן גְּזֵירַת גְּמִירָא, לְמִרְמֵי יָת דְּכוּרֵיכוֹן בְּנַהֲרָא (שמות א:כב), לְאוֹבְדָא יָתְכוֹן, בְּעִידָּן דַּהֲוֵיתוֹן בְּמִצְרַיִם״:
<b>וָאֶעֱבֹר עָלַיִךְ וגו׳.</b> ״וְעַל דּוּכְרָן קְיָם אֲבָהָתְכוֹן קֳדָמִי אִיתְגְּלִיתִי לְמִפְרְקְכוֹן, אֲרֵי גְּלֵי קֳדָמִי אֲרֵי אַתּוּן מְעַנָּן בְּשִׁיעְבּוּדִיכוֹן, וַאֲמָרִית לְכוֹן: בְּדָמָא דִּמְהוּלְתָא אָחוּס עֲלֵיכוֹן, וַאֲמָרִית לְכוֹן: בְּדַם פִּסְחָא אֶפְרוֹק יָתְכוֹן״:
<b>רִבְבָה כְּצֶמַח הַשָּׂדֶה נְתַתִּיךְ.</b> ״רִיבְּבַת כְּצִמְחֵי חַקְלָא יְהַבְתִּיכוֹן, וּסְגִיתוֹן וְתַקִּיפְתּוֹן וַהֲוִיתוֹן לְזַרְעִין וּלְשִׁבְטִין, וּבְעוֹבְדֵי אֲבָהָתְכוֹן תַּקְנִיָּא, עִידָן פּוּרְקָן כְּנִישַׁתְכוֹן מְטָא, אֲרֵי אַתּוֹן מְשַׁעְבְּדִין וּמְעַנָּן״ (תרגום יונתן):
<b>רְבָבָה כְּצֶמַח.</b> כְּמוֹ שֶׁנֶּאֱמַר ״וּבְנֵי יִשְׂרָאֵל פָּרוּ וַיִּשְׁרְצוּ וַיִּרְבּוּ״ (שמות א:ז):
<b>וְאַתְּ עֵרֹם וְעֶרְיָה.</b> מִן הַמִּצְוֹת (מכילתא בא ה):
<b>וָאֶעֱבֹר עָלַיִךְ וָאֶרְאֵךְ.</b> ״וְאִתְגַּלֵּיתִי עַל מֹשֶׁה בְּאַסְנָא, וַאֲרֵי גְּלֵי קֳדָמַי אֲרֵי מְטָא זְמַן פּוּרְקַנְכוֹן, וַאֲגֵנִית בְּמֵימְרִי עֲלֵיכוֹן, וְאַעְדִיתִי חוֹבֵיכוֹן, וְקַיָּימִית בְּמֵימְרִי לְמִפְרַק יָתְכוֹן כְּמָה דְּקַיָּימִית לַאֲבָהָתְכוֹן, אָמַר ה׳ אֱלֹהִים לְמֶהֱוֵיכוֹן עַם מְשַׁמֵּשׁ קֳדָמַי״:
<b>וָאֶפְרֹשׂ כְּנָפִי.</b> כְּנַף בִּגְדִּי:
<b>וָאֶשָּׁבַע לָךְ.</b> ״לָכֵן אֱמֹר לִבְנֵי יִשְׂרָאֵל אֲנִי ה׳ וְהוֹצֵאתִי אֶתְכֶם״ (שמות ו:ו), וְאֵין ׳לָכֵן׳ אֶלָּא שְׁבוּעָה, כְּמוֹ שֶׁנֶּאֱמַר ״לָכֵן נִשְׁבַּעְתִּי לְבֵית עֵלִי״ (שמואל א ג:יד):
<b>וָאָבוֹא בִבְרִית אוֹתָךְ.</b> ״הִנֵּה דַם הַבְּרִית אֲשֶׁר כָּרַת ה׳ עִמָּכֶם״ (שמות כד:ח):
<b>וָאֶרְחָצֵךְ בַּמַּיִם.</b> ״וּפְרִיקִית יָתְכוֹן מִשִּׁעְבּוּד מִצְרָאֵי, וְאַעֲדִיתִי תְּקוֹף מָרְוָותָא מִנְּכוֹן, וּדְבָרִית יָתְכוֹן בְּחֵירוּתָא״ (תרגום יונתן):
<h3>פסוק י</h3>
<b>וָאַלְבִּישֵׁךְ רִקְמָה.</b> ״וְאַלְבִּישִׁית יָתְכוֹן לְבוּשֵׁי צִיּוּרִין, מֵחֲמַדַּת סָנְאֵיכוֹן״ (תרגום יונתן):
<b>וָאַנְעֲלֵךְ תָּחַשׁ.</b> אִיקַאלְצֵייטוֹיִ״י טִיישׁוֹ״ן בְּלַעַ״ז, ״וִיהִיבִית מְסָן דִּיקָר בְּרַגְלִיכוֹן״ (תרגום יונתן):
<b>וָאֶחְבְּשֵׁךְ בַּשֵּׁשׁ.</b> אִיפּוֹצִיֵּינִישְׁטוֹ״י בְּלַעַ״ז, ״וְקַדִּישִׁית מִנְּכוֹן כָּהֲנַיָּא לְמֶהֱוֵי מְשַׁמְּשִׁין קֳדָמַי בְּמִצְנְפָן דְּבוּץ״ (תרגום יונתן):
<b>וָאֲכַסֵּךְ מֶשִׁי.</b> שווייא״ה בְּלַעַ״ז, ״וְיָת כַּהֲנָא רַבָּא בִּלְבוּשֵׁי צִבְעוֹנִים״ (תרגום יונתן). וּמִדְרַשׁ אַגָּדָה (תנחומא, תצוה א): <b>וָאֲכַסֵּךְ מֶשִׁי</b> אֵלּוּ שִׁבְעַת עַנְנֵי כָבוֹד, דִּכְתִיב ״לֹא יָמִישׁ עַמּוּד הֶעָנָן יוֹמָם״ (שמות יג:כב):
<h3>פסוק יא</h3>
<b>וָאֶעְדֵּךְ עֶדִי.</b> איפאריטו״י בְּלַעַ״ז; ״וְתַקִּינִית יָתְכוֹן תִּיקוּן פִּתְגָמֵי אוֹרַיְיתָא, כְּתִיבִין עַל תְּרֵין לוּחֵי אַבְנַיָּא״ (תרגום יונתן):
<b>וָאֶתְּנָה.</b> עַל יְדֵי מֹשֶׁה:
<b>צְמִידִים.</b> חִבַּרְתִּים דִּבּוּר כְּנֶגֶד חֲבֵרוֹ, חֲמִשָּׁה כְּנֶגֶד חֲמִשָּׁה (מכילתא יתרו בחדש ח):
<h3>פסוק יב</h3>
<b>וָאֶתֵּן נֶזֶם עַל אַפֵּךְ.</b> ״וִיהָבִית אֲרוֹן קַיָּמִי בֵּינֵיכוֹן״ (תרגום יונתן):
<b>וַעֲגִילִים עַל אָזְנָיִךְ.</b> לְשׁוֹן נֶזֶם, ״וְעָנָן יְקָרִי מְטַל עֲלוֹיכוֹן״ (תרגום יונתן); עַל שֵׁם שֶׁהָיוּ מֻקָּפִין בְּעִגּוּל:
<b>וַעֲטֶרֶת תִּפְאֶרֶת בְּרֹאשֵׁךְ.</b> ״וּמַלְאָךְ שָׁלִיחַ מִן קֳדָמַי, מְדַבֵּר בְּרֵישֵׁיכוֹן״, שֶׁנֶּאֱמַר ״וְיַעֲבֹר מַלְכָּם לִפְנֵיהֶם וַה׳ בְּרֹאשָׁם״ (מיכה ב:יג):
<h3>פסוק יג</h3>
<b>וַתַּעְדִּי זָהָב וָכֶסֶף.</b> ״וִיהַבִית מִשְׁכָּנִי בֵּינֵיכוֹן, מְתַקֵּן בִּדְהַב וְכֶסֶף וִירִיעַת בּוּץ וְצִבְעוֹנִין וְצִיּוּרִין, וּמָנָא דְטָב כְּסוֹלְתָּא וְכִדְבַשׁ וְכִמְשַׁח אוֹכִילִית יָתְכוֹן, וַעֲתַרְתּוּן וְתַקִּיפְתּוּן לַחֲדָא, וְאַצְלַחְתּוּן וְשַׁלִּיטְתּוּן בְּכָל מַלְכְווֹתָא״ (תרגום יונתן):
<b>סֹלֶת וּדְבַשׁ וָשֶׁמֶן אָכַלְתְּ.</b> הַמָּן שֶׁהָיָה מִשְׁתַּנֶּה לְכָל הַטְּעָמִים לְסֹלֶת וּדְבַשׁ וָשֶׁמֶן אָכַלְתְּ (השוה תנחומא שמות כה). וּמִדְרָשׁ אַגָּדָה (תנחומא, תרומה ה): שְׁלוֹשָׁה עָשָׂר דְּבָרִים יֵשׁ כָּאן, וּכְנֶגְדָּן אָמַר לָהֶם הַקָּדוֹשׁ בָּרוּךְ הוּא לְהָבִיא שְׁלוֹשָׁה עָשָׂר דְּבָרִים הַמְּנוּיִין בִּתְרוּמַת הַמִּשְׁכָּן, וְאַף עַל פִּי כֵן הוּא פּוֹרֵעַ לָהֶם כְּנֶגְדָּם לֶעָתִיד לָבֹא שְׁלוֹשָׁה עָשָׂר דְּבָרִים: ״וּבָרָא ה׳ עַל מְכוֹן הַר צִיּוֹן וְגוֹ׳ וְסֻכָּה תִּהְיֶה לְצֵל יוֹמָם מֵחֹרֶב מִזֶּרֶם וּמִמָּטָר וְגוֹ׳״ (ישעיה ד:ה-ו):
<b>וַתִּיפִי.</b> לְשׁוֹן יֹפִי:
<h3>פסוק יד</h3>
<b>כִּי כָלִיל הוּא.</b> לְשׁוֹן מִכְלוֹל. דָּבָר אַחֵר: <b>כִּי כָלִיל הוּא</b> כִּי שָׁלֵם הָיָה. דָּבָר אַחֵר: <b>כִּי כָלִיל</b> קְרוֹנָ״א בְּלַעַ״ז, כְּמוֹ ״נֵזֶר״ דִּמְתַרְגְּמִינָן ״כְּלִילָא״:
<h3>פסוק טו</h3>
<b>וַתִּזְנִי עַל שְׁמֵךְ.</b> בָּטַחְתְּ עַל שֵׁם הַיֹּפִי שֶׁיָּצָא לָךְ:
<b>וַתִּשְׁפְּכִי אֶת תַּזְנוּתַיִךְ.</b> הֶרְאֵית יָפְיֵךְ לְכָל עוֹבֵר, עַד נִשְׁפְּכָה עֲלֵיהֶם תַּאֲוַת זְנוּתֵךְ, לְפַתּוֹת אוֹתָךְ לִזְנוֹת עִמָּם:
<b>לוֹ יְהִי.</b> וּמִשֶּׁנִּתְאַוּוּ לְךָ אַתָּה הִפְקַרְתָּ לָהֶם עַצְמְךָ וּלְכָל אֲשֶׁר שָׁאַל זְנוּתֵךְ לוֹ הָיָה, וְיוֹנָתָן תִּרְגֵּם ״וְלָא כָּשֵׁר לִיךְ לְמֶעְבַּד כֵּן״, כְּאִלּוּ הָיָה כְּתִיב לֹא יְהִי, וְכָל מָשָׁל הַזֶּה עַל עֵגֶל הַמִּדְבָּר וְעַל שְׁאָר עֲבוֹדַת כּוֹכָבִים וּמַזָּלוֹת שֶׁעָבְדוּ שִׁבְטוֹ שֶׁל דָּן בַּמִּדְבָּר, כְּמוֹ שֶׁכָּתוּב ״כָּל הַנֶּחֱשָׁלִים אַחֲרֶיךָ״ (דברים כה:יח), וּמָצִינוּ בַּפְּסִיקְתָּא זֶה שִׁבְטוֹ שֶׁל דָּן שֶׁהֶעָנָן פּוֹלְטוֹ, שֶׁהָיוּ כֻּלָּם עוֹבְדֵי עֲבוֹדַת כּוֹכָבִים וּמַזָּלוֹת:
<h3>פסוק טז</h3>
<b>בָּמוֹת טְלֻאוֹת.</b> מְכֻסּוֹת בִּבְגָדִים מְנֻמָּרִין שֶׁל מִינֵי צִבְעוֹנִין פלטריא״ש בְּלַעַ״ז:
<b>לֹא בָאוֹת.</b> לֹא הָיְתָה רְאוּיָה זֹאת לָבֹא, נוֹ״ן אַבְנִי״ר אִינוֹ״ן אֵייטְרָ״א בְּלַעַ״ז:
<h3>פסוק יז</h3>
<b>צַלְמֵי זָכָר.</b> לְפִי שֶׁדִּמָּה אוֹתָהּ לִנְקֵבָה זוֹנָה, דִּמָּה אֶת הַגְּלוּלִים לְ<b>זָכָר</b> הַנּוֹאֵף עִמָּהּ:
<h3>פסוק יט</h3>
<b>וְלַחְמִי אֲשֶׁר נָתַתִּי לָךְ וְגוֹ׳.</b> יוֹם שֶׁעָשׂוּ אֶת הָעֵגֶל, יָרַד לָהֶם הַמָּן, וְנָתְנוּ מִמֶּנּוּ לִפְנֵי הָעֵגֶל, וְאַף עַל פִּי כֵן <b>וַיֶּהִי</b> – בְּיוֹם מָחָר, וְלֹא פָּסַק; וְאַף כֵּן מְפֹרָשׁ בְּסֵפֶר עֶזְרָא (נחמיה ט:יח-כ): ״אַף כִּי עָשׂוּ לָהֶם עֵגֶל מַסֵּכָה וְגוֹ׳ וְאַתָּה בְּרַחֲמֶיךָ הָרַבִּים לֹא עֲזַבְתָּם וְגוֹ׳ וּמָנְךָ לֹא מָנַעְתָּ מִפִּיהֶם״ – כְּדַאי הוּא לִמְנוֹעַ מֵהֶם וְלֹא מָנַעְתָּ; אַף כָּאן <b>וַיֶּהִי נְאֻם אֲדֹנָי יְהוִה</b> – הָיָה הַלֶּחֶם, וְלֹא פָּסַק מִלֵּירֵד לְיוֹם מָחָר; כָּךְ דָּרַשׁ רַבִּי תַּנְחוּמָא (תנחומא, כי תשא יד):
<h3>פסוק כ</h3>
<b>אֲשֶׁר יָלַדְתְּ לִי.</b> הָיוּ לוֹ חֲמִשָּׁה בָּנִים, אַרְבָּעָה מֵהֶם לַעֲבוֹד עֲבוֹדַת כּוֹכָבִים וּמַזָּלוֹת וְאֶחָד מוּקְצֶה לְבֵית הַסֵּפֶר, וּבָא לְהַקְרִיב אֶחָד מִבָּנָיו לַמּוֹלֶךְ – מַקְרִיב לוֹ אֶת זֶה שֶׁהִקְצָה לִלְמוֹד תּוֹרָה, בְּמִדְרַשׁ רַבִּי תַּנְחוּמָא; וַאֲנִי אוֹמֵר: <b>אֲשֶׁר יָלַדְתְּ לִי</b> אֵלּוּ הַבְּכוֹרוֹת, וְכֵן הוּא אוֹמֵר בַּסֵּפֶר הַזֶּה (לקמן כ:כו) ״וָאֲטַמֵּא אוֹתָם בְּמַתְּנוֹתָם בְּהַעֲבִיר כָּל פֶּטֶר רָחֶם״:
<h3>פסוק כב</h3>
<b>אֶת יְמֵי נְעוּרָיִךְ.</b> אֶת חֲסָדַי אֲשֶׁר עָשִׂיתִי עִמָּךְ בְּמִצְרַיִם (שמות יב:כט-לו):
<h3>פסוק כג</h3>
<b>אוֹי אוֹי לָךְ.</b> ״וַי לִיךְ עַל דְּחָבַת, וַוי לִיךְ עַל דְּלָא תָבַת״ (תרגום יונתן):
<h3>פסוק כד</h3>
<b>וַתִּבְנִי לָךְ גֶּב.</b> גּוֹבַהּ; כְּעֵין בִּימוֹס וּמִזְבֵּחַ. <b>וַתִּבְנִי</b> – לְשׁוֹן בִּנְיָן:
<h3>פסוק כה</h3>
<b>וַתְּפַשְּׂקִי אֶת רַגְלַיִךְ.</b> לְפִי שֶׁדִּמָּה אוֹתָהּ לְזוֹנָה, דִּבֵּר בִּלְשׁוֹן תַּשְׁמִישׁ, שֶׁיֵּשׁ פִּסּוּק הָרַגְלַיִם, אִיאַקִיישְׁמַ״שׁ בְּלַעַ״ז:
<h3>פסוק כו</h3>
<b>גִּדְלֵי בָשָׂר.</b> בַּעֲלֵי אֵבֶר תַּשְׁמִישׁ:
<h3>פסוק כז</h3>
<b>חֻקֵּךְ.</b> מְזוֹנוֹתַיִךְ, בִּימֵי שְׁפֹט הַשּׁוֹפְטִים (רות א:א):
<b>וָאֶתְּנֵךְ בְּנֶפֶשׁ שֹׂנְאוֹתַיִךְ.</b> בִּימֵי שִׁמְשׁוֹן (שופטים יג-טז):
<b>הַנִּכְלָמוֹת מִדַּרְכֵּךְ זִמָּה.</b> תִּרְגֵּם יוֹנָתָן: ״דְּאִלּוּ לְוָתְהוֹן שְׁלָחִית נְבִיַּי, אִתְכְּנָעוּ״, וְלֹא הָיוּ הוֹלְכִין בְּדֶרֶךְ זִמָּתֵךְ:
<h3>פסוק כח</h3>
<b>מִבִּלְתִּי שָׂבְעָתֵךְ.</b> מִתּוֹךְ שֶׁלֹּא שָׂבַעַתְּ בְּתוֹעֲבוֹת מִצְרַיִם:
<b>וַתִּזְנִים.</b> לְשׁוֹן זְנוּת, אהאנשאר״ה אאל״ש בְּלַעַ״ז:
<h3>פסוק כט</h3>
<b>אֶל אֶרֶץ כְּנַעַן כַּשְׂדִּימָה.</b> כַּשְׂדִּים לֹא מֵאֶרֶץ כְּנַעַן הֵם, וְכָךְ פֵּרוּשׁוֹ: הוֹסַפְתְּ צַלְמֵי כַשְׂדִּים עַל שֶׁל כְּנַעֲנִים, שֶׁהָיוּ סְמוּכִים לִיךְ וְזָנִית לָהֶם כְּבָר; וְיוֹנָתָן תִּרְגֵּם <b>וַתַּרְבִּי תַּזְנוּתֵךְ כַּשְׂדִּימָה</b> – וְנִדְמֵית לַכְּנַעֲנִים הַשְּׁטוּפִים בַּעֲבוֹדַת כּוֹכָבִים וּמַזָּלוֹת: ״וְאַסְגֵית יָת טָעֲוָותִיךְ לְאִתְחַבְּרָא לְעַמָּא דְכְנַעַן, לְמֵהַךְ בְּנִימוּסֵי כַשְׂדָּאֵי״. וְלִי נִרְאֶה: <b>כְּנַעַן</b> – כְּמוֹ סוֹחֵר, כְּמוֹ ״כְּנַעַן בְּיָדוֹ מֹאזְנֵי מִרְמָה״ (הושע יב:ח), שֶׁכֵּן קוֹרֵא אֶרֶץ כַּשְׂדִּים אֶרֶץ סוֹחֲרִים, כְּמוֹ שֶׁנֶּאֱמַר ״וַיְבִיאֵהוּ אֶל אֶרֶץ כְּנַעַן בְּעִיר רֹכְלִים שָׂמוֹ״ (יחזקאל יז:ד):
<h3>פסוק ל</h3>
<b>מָה אֲמֻלָּה.</b> מְקֻלְקֶלֶת, וְכֵן ״הַיְּהוּדִים הָאֲמֵלָלִים״ (נחמיה ג:לד), וְכֵן ״כִּי אֻמְלַל אָנִי״ (תהלים ו:ג):
<b>לִבָּתֵךְ.</b> כְּמוֹ לִבֵּךְ:
<b>שַׁלָּטֶת.</b> שֶׁיִּצְרָהּ שַׁלִּיט עָלֶיהָ:
<h3>פסוק לא</h3>
<b>בִּבְנוֹתַיִךְ גַּבֵּךְ.</b> כְּמוֹ בִּבְנוֹתֵךְ, לְשׁוֹן בִּנְיָן:
<b>לְקַלֵּס אֶתְנָן.</b> לְדַבֵּר וּלְהִתְהַלֵּל בְּאֶתְנָן יָפֶה שֶׁנּוֹתְנִין לָהּ, וְכֵן כָּל לְשׁוֹן קִלּוּס לְשׁוֹן דִּבּוּר, פארלי״ץ בְּלַעַ״ז:
<b>אֶתְנָן.</b> הוּא לְשׁוֹן שְׂכִירוּת, לויאי״ץ בְּלַעַ״ז:
<h3>פסוק לב</h3>
<b>הָאִשָּׁה הַמְּנָאָפֶת.</b> אַתְּ <b>הָאִשָּׁה הַמְּנָאָפֶת</b>:
<b>תַּחַת אִישָׁהּ וְגוֹ׳.</b> בִּהְיוֹתָהּ תַּחַת בַּעְלָהּ, נוֹתֶנֶת עֵינֶיהָ בַּאֲחֵרִים:
<h3>פסוק לג</h3>
<b>נֵדֶה.</b> מֹהַר:
<b>בְּתַזְנוּתָיִךְ.</b> מֵרוֹב זְנוּת שֶׁהָיָה בָּךְ עָשִׂית כֵּן:
<h3>פסוק לד</h3>
<b>לֹא זוּנָּה.</b> לֹא נִזְנָה לְכָל זוֹנָה כִּזְנוּתֵךְ:
<h3>פסוק לו</h3>
<b>הִשָּׁפֵךְ נְחֻשְׁתֵּךְ.</b> הוּא לְשׁוֹן שׁוּלַיִם, שֶׁקּוֹרִין פונ״ץ בְּלַעַ״ז; וְכֵן הַרְבֵּה בְּסֵדֶר טָהֳרוֹת (משנה כלים ח, ג; ט, א, ג): נְחוּשְׁתּוֹ שֶׁל תַּנּוּר. <b>הִשָּׁפֵךְ נְחֻשְׁתֵּךְ</b> מֵרֹב תַּאֲוַת זְנוּת הָיָה מְקוֹרֵךְ זָב:
<b>וְעַל כָּל גִּלּוּלֵי תוֹעֲבוֹתָיִךְ.</b> וְיַעַן כָּל גִּלּוּלֵי תוֹעֲבוֹתָיִךְ:
<b>וְכִדְמֵי בָנָיִךְ.</b> וּבַעֲוֹן דְּמֵי בָנַיִךְ אֶעֱשֶׂה לְךָ הָרָעָה הַזֹּאת הַמְפֹרֶשֶׁת בָּעִנְיָן: <b>הִנְנִי מְקַבֵּץ וְגוֹ׳</b>:
<h3>פסוק לז</h3>
<b>עָרַבְתְּ.</b> מאלא״ש בְּלַעַ״ז:
<h3>פסוק לח</h3>
<b>וּנְתַתִּיךְ דַּם חֵמָה וְקִנְאָה.</b> וְאַסְגִּירֵךְ לְהוֹרְגֵי בְּחֵמָה וְקִנְאָה וְכַעַס:
<h3>פסוק לט</h3>
<b>וְהָרְסוּ גַבֵּךְ.</b> בִּנְיָנֵי גוֹבְהִי; בִּימוֹסֵיךְ (ראה רש״י יחזקאל כד:כא):
<b>רָמוֹתַיִךְ.</b> לְשׁוֹן בָּמוֹת:
<h3>פסוק מ</h3>
<b>וּבִתְּקוּךְ.</b> אֵין לוֹ דִּמְיוֹן; וְיוֹנָתָן תִּרְגֵּם ״וִיבַזְּעוּנִיךְ״, איטרופ״ר נרונטו״י בְּלַעַ״ז:
<h3>פסוק מא</h3>
<b>וְהִשְׁבַּתִּיךְ מִזּוֹנָה.</b> מֵהֱיוֹת עוֹד זוֹנָה:
<h3>פסוק מג</h3>
<b>הֵא.</b> כְּמוֹ <b>הִנֵּה</b>:
<b>וְלֹא עָשִׂית אֶת הַזִּמָּה.</b> אַף עַל פִּי שֶׁאֲנִי נָתַתִּי דַּרְכֵּךְ בְּרֹאשֵׁךְ <b>לֹא עָשִׂית</b> עֵצָה לָתֵת לֵב <b>עַל תּוֹעֲבוֹתַיִךְ</b> לָשׁוּב מֵהֶם, כָּל זִמָּה שֶׁבַּמִּקְרָא לְשׁוֹן עֵצָה הוּא, יֵשׁ לְטוֹבָה וְיֵשׁ לְרָעָה:
<h3>פסוק מד</h3>
<b>כָּל הַמּוֹשֵׁל.</b> לְשׁוֹן מָשָׁל וְחִידָה הוּא:
<b>כְּאִמָּה בִּתָּהּ.</b> הֵ״א שֶׁל כְּאִמָּהּ אֵינָהּ מֵפִיק הֵ״א, לְפִי שֶׁאֵינָהּ מְשַׁמֶּשֶׁת כְּלוּם; אֶלָּא: כְּאֵם, כֵּן בַּת:
<h3>פסוק מה</h3>
<b>בַּת אִמֵּךְ.</b> אֻמָּה שֶׁל כְּנַעַן, אֲשֶׁר יְרַשְׁתֶּם אֶת אַרְצָם:
<b>גֹּעֶלֶת אִישָׁהּ וּבָנֶיהָ.</b> אֲשֶׁר הִרְבּוּ תּוֹעֲבוֹתָם עַד כִּי גָּעֲלָה וְהֵקִיאָה הָאָרֶץ אֶת יוֹשְׁבֶיהָ (ויקרא יח:כה), הָאָבוֹת וְהַבָּנִים יַחַד:
<b>וַאֲחוֹת אֲחוֹתֵךְ.</b> סְדוֹם, הַסְּמוּכָה לְאֶרֶץ יִשְׂרָאֵל:
<b>אִמְּכֶן חִתִּית וְגוֹ׳.</b> תִּרְגֵּם יוֹנָתָן: ״הֲלָא אִמְּכוֹן שָׂרָה בֵּינֵי חִתָּאֵי הֲוַת וְלָא עַבְדַת כְּעוֹבְדֵיהוֹן, וַאֲבוּכוֹן אַבְרָהָם בֵּינֵי אֱמוֹרָאֵי, וְלָא הֲלִיךְ בְּעֵיצַתְהוֹן״:
<h3>פסוק מו</h3>
<b>עַל שְׂמֹאולֵךְ.</b> לְפִי שֶׁנַּחֲלַת יְהוּדָה בִּגְבוּל דְּרוֹמִי שֶׁל אֶרֶץ יִשְׂרָאֵל הָיָה, נִמְצְאוּ כָּל שְׁאָר הַשְּׁבָטִים <b>עַל שְׂמֹאלָם</b>:
<h3>פסוק מז</h3>
<b>וְלֹא בְדַרְכֵיהֶן הָלַכְתְּ.</b> וְהַלְוַאי בְּדַרְכֵיהֶן הָלַכְתְּ, וְלֹא הִתְעַבְתְּ יוֹתֵר מֵהֶם; וְכֵן ״וְלֹא יֻתַּן נָא לְעַבְדֶּיךָ״ (מלכים ב ה:יז), וְכֵן ״וְלֹא אִם עוֹדֶנִּי חַי״ דִּיהוֹנָתָן (שמואל א כ:יד) אַפְּלִיָּ״אוֹט בְּלַעַ״ז:
<b>כִּמְעַט קָט.</b> הָיוּ תוֹעֲבוֹתַיִךְ לְפָנַי אִילּוּ לֹא הִתְעַבְתְּ מֵהֶן, אֲבָל אַתְּ <b>וַתַּשְׁחִיתִי מֵהֶן</b>; וְכֵן תִּרְגֵּם יוֹנָתָן. וְיֵשׁ פּוֹתְרִין <b>וְלֹא בְדַרְכֵיהֶן הָלַכְתְּ</b> כְּמַשְׁמָעוֹ: <b>כִּמְעַט קָט</b> הָיוּ תוֹעֲבוֹתֵיהֶן בְּעֵינַיִךְ, <b>וַתַּשְׁחִיתִי מֵהֶן. קָט</b> – פִּיקוֹ״ט בְּלַעַ״ז:
<h3>פסוק נ</h3>
<b>וַתִּגְבְּהֶינָה.</b> הִיא וּבְנוֹתֶיהָ, כְּמוֹ שֶׁמְפֹרָשׁ בְּאִיּוֹב ״אֶרֶץ מִמֶּנָּה יֵצֵא לָחֶם״ (איוב כח:ה), וְכָל הָעִנְיָן, עַד שֶׁאָמְרוּ: נִשְׁכַּח תּוֹרַת רֶגֶל מֵאַרְצֵנוּ, שֶׁאֵין בָּאִים אֶלָּא לְחַסֵּר (תנחומא, אחרי מות א; במדבר רבה ט:כד):
<b>וָאָסִיר אֶתְהֶן כַּאֲשֶׁר רָאִיתִי.</b> דַּרְכָּן, כְּעִנְיָן שֶׁנֶּאֱמַר בִּסְדוֹם ״אֵרְדָה נָּא וְאֶרְאֶה וְגוֹ׳״ (בראשית יח:כא):
<h3>פסוק נא</h3>
<b>וַתְּצַדְּקִי אֶת אֲחוֹתֵךְ.</b> קוֹדֶם שֶׁהִתְעַבְתְּ יוֹתֵר מֵהֶן, הָיוּ נִדּוֹנִים לְחוֹבָה; וְכֵיוָן שֶׁהִרְשַׁעְתְּ יוֹתֵר מֵהֶן, עָשִׂית אוֹתָן כְּצַדְקָנִיּוֹת, וְנָתַתְּ לָהֶן פִּתְחוֹן פֶּה לוֹמַר: יֵשׁ שֶׁהִכְעִיסוּךְ יוֹתֵר מִמֶּנִּי:
<h3>פסוק נב</h3>
<b>אֲשֶׁר פִּלַּלְתְּ.</b> אֲשֶׁר שָׁפַטְתְּ לָהֶם; קוֹדֶם שֶׁהִרְשַׁעְתְּ מֵהֶן הָיִית אוֹמֶרֶת עֲלֵיהֶן: רְאוּיוֹת הֵן לְפֻרְעָנוּת:
<h3>פסוק נג</h3>
<b>אֶת שְׁבוּת סְדֹם.</b> אֶרְפָּא אֶת הָאָרֶץ מִגָּפְרִית וָמֶלַח, וְאוֹשִׁיב בָּהּ יוֹשְׁבִים:
<b>בְּתוֹכָהְנָה.</b> כְּמוֹ <b>בְּתוֹכָן</b>:
<h3>פסוק נד</h3>
<b>בְּנַחֲמֵךְ אוֹתָן.</b> כְּשֶׁהִרְשַׁעְתְּ מֵהֶן, וְנָתַתְּ לָהֶן פִּתְחוֹן פֶּה; דָּבָר אַחֵר: <b>בְּנַחֲמֵךְ אוֹתָן.</b> כְּשֶׁתָּבֹא עָלַיִךְ הָרָעָה, יִנּוֹחֲמוּ הֵנָּה, לוֹמַר: לֹא לְבַדֵּנוּ לָקִינוּ:
<h3>פסוק נו</h3>
<b>וְלֹא הָיְתָה סְדֹם אֲחוֹתֵךְ וְגוֹ׳.</b> בִּתְמִיהָּ:
<b>לִשְׁמוּעָה בְּפִיךְ.</b> לְהוֹכִיחַ רַבִּים וְלוֹמַר: הִזָּהֲרוּ שֶׁלֹּא תֵהָפְכוּ כִּסְדוֹם, כְּאִלּוּ הָיְתָה לָךְ שְׁמוּעָה חֲדָשָׁה:
<b>בְּיוֹם גְּאוֹנָיִךְ.</b> כְּשֶׁהָיִית בִּגְדֻלָּתֵךְ:
<h3>פסוק נז</h3>
<b>כְּמוֹ עֵת חֶרְפַּת בְּנוֹת אֲרָם.</b> כְּמוֹ שֶׁנִּגְלֵית בְּעֵת מָסַרְתִּי אֶתְכֶם בְּיַד מַלְכֵי אֲרָם, שֶׁבָּאוּ עַל אָחָז: ״בָּעֵת הַהִיא הֵחֵל ה׳ לְהַשְׁלִיחַ בִּיהוּדָה אֶת גְּדוּדֵי אֲרָם וְגוֹ׳״ (מלכים ב טו:לז), וּבְדִבְרֵי הַיָּמִים: ״וַיִּתְּנֵהוּ ה׳... בְּיַד מַלְכֵי אֲרָם וְגוֹ׳״ (דברי הימים ב כח:ה), ״וּפְלִשְׁתִּים פָּשְׁטוּ בְּעָרֵי הַנֶּגֶב וְהַשְּׁפֵלָה וְגוֹ׳״ (דברי הימים ב כח:יח):
<b>הַשָּׁאטוֹת.</b> לְשׁוֹן בִּזָּיוֹן, וְלֹא קְרִי אָלֶ״ף. ״וַיִּבֶז״ (בראשית כה:לד), מְתַרְגְּמִינָן: ״וְשָׁט״ (תרגום אונקלוס):
<h3>פסוק נח</h3>
<b>נְשָׂאתִים.</b> נָשָׂאת אוֹתָם, וְלָשׁוֹן נְקֵבָה הִיא בְּכַמָּה מְקוֹמוֹת בְּסֵפֶר זֶה:
<h3>פסוק נט</h3>
<b>וְעָשִׂיתִי אוֹתָךְ וְגוֹ׳.</b> עָשִׂיתִי לְךָ רָעָה כִּגְמוּלְךָ <b>אֲשֶׁר עָשִׂיתָ</b>:
<b>אֲשֶׁר בָּזִית אָלָה וְגוֹ׳.</b> אוֹתָהּ שֶׁקִּבַּלְתְּ עָלֶיךָ בְּחוֹרֵב: ״לְעָבְרְךָ בִּבְרִית ה׳ אֱלֹהֶיךָ וְגוֹ׳״ (דברים כט:יא); אַךְ לֹא אָפִיר אֲנִי אֶת הַבְּרִית מִלְּזוֹכְרוֹ, כִּי אֵין אֲנִי כְּמוֹתֵךְ:
<h3>פסוק ס</h3>
<b>וְזָכַרְתִּי אֲנִי אֶת בְּרִיתִי.</b> אֲשֶׁר הָיָה עִמָּךְ <b>בִּימֵי נְעוּרָיִךְ</b>:
<h3>פסוק סא</h3>
<b>וְזָכַרְתְּ.</b> בַּהֲטִיבִי לָךְ <b>אֶת דְּרָכַיִךְ</b> הָרָעִים, <b>וְנִכְלַמְתְּ</b> מִלְּפָנַי עַל שֶׁגָּמַלְתְּ לִי רָעָה וַאֲנִי גּוֹמְלֵךְ טוֹבָה:
<b>בְּקַחְתֵּךְ אֶת אֲחוֹתַיִךְ.</b> כְּשֶׁתִּכְבְּשִׁי לִירַשׁ אֶת מְקוֹמוֹת אֲשֶׁר סְבִיבוֹתַיִךְ, <b>הַקְּטַנּוֹת</b> וְ<b>הַגְּדֹלוֹת</b>:
<b>לְבָנוֹת.</b> לִפְרְוָרִים לְךָ מְשֻׁעְבָּדִים לְךָ, כְּמוֹ <b>סְדוֹם וּבְנוֹתֶיהָ</b> ״וְכַפְרָנָהָא״:
<b>וְלֹא מִבְּרִיתֵךְ.</b> וְלֹא מִשָּׁמְרֵךְ אֶת הַבְּרִית אֲשֶׁר כָּרַתִּי אִתָּךְ, אֶלָּא בְּחַסְדִּי וּבְרַחֲמִי שֶׁאֲנִי שׁוֹמֵר אֶת בְּרִיתִי; וּמִדְרַשׁ אַגָּדָה דְּרַבִּי תַּנְחוּמָא: <b>וְלֹא מִבְּרִיתֵךְ</b> לֹא מִפַּטְרְמוֹנִי״א שֶׁלִּיךְ, לֹא נְתַתִּיהָ לְאַבְרָהָם אָבִיךְ בֵּין הַבְּתָרִים (בראשית טו:יז-יח), וְזֶה הַלָּשׁוֹן קָרוֹב לַלַּעַ״ז, שֶׁכֵּן קוֹרִין עַתָּה לַקְּרָבוֹת פַּטְרָ״מוֹנִיָא בְּלַעַ״ז, וְכֵן קוֹרִין כָּל דָּבָר שֶׁיֵּשׁ לוֹ לָאָדָם מִנַּחֲלַת אֲבוֹתָיו:
<h3>פסוק סג</h3>
<b>לְמַעַן תִּזְכְּרִי.</b> דַּרְכֵּךְ, בְּהֵיטִיבִי לָךְ:
<b>וָבֹשְׁתְּ.</b> לְהָרִים פָּנֶיךָ אֵלַי:
<b>בְּכַפְּרִי לָךְ.</b> בְּסָלְחִי לָךְ, אֶת <b>אֲשֶׁר עָשִׂית</b>, תֵּבוֹשִׁי וְתֵדְעִי, כִּי לֹא מִגְּמוּלָךְ הַטּוֹב הֵטַבְתִּי לָךְ:
<h2>פרק יז</h2>
<h3>פסוק ב</h3>
<b>חוּד חִידָה.</b> הַנְּבוּאָה שֶׁבָּעִנְיָן בִּלְשׁוֹן חִידָה הִיא, שֶׁהוּא מְדַמֶּה אֶת נְבוּכַדְנֶצַּר לְנֶשֶׁר וְאֶת מַלְכֵי יְהוּדָה לְצַמֶּרֶת אֲרָזִים:
<h3>פסוק ג</h3>
<b>אֶרֶךְ הָאֵבֶר.</b> כְּמוֹ: כָּנָף, אֵילָ״א בְּלַעַ״ז; לָשׁוֹן אַחֵר: כְּמַשְׁמָעוֹ, לְשׁוֹן אֵבָרִים מַמָּשׁ:
<b>הָרִקְמָה.</b> נוֹצָתוֹ נָאָה וּמְצֻיֶּרֶת:
<b>אֶת צַמֶּרֶת הָאָרֶז.</b> כָּל נוֹף הָאִילָן, וּבְלַעַ״ז צִימָ״א; הוּא מָשָׁל, שֶׁהִגְלָה אֶת יְהוֹיָקִים וְגִבּוֹרָיו:
<h3>פסוק ד</h3>
<b>אֶת רֹאשׁ יְנִיקוֹתָיו קָטָף.</b> גְּדֻלָּתוֹ וּמַלְכוּתוֹ הִשְׁפִּיל. <b>יְנִיקוֹתָיו</b> כְּמוֹ עֲנָפָיו:
<b>וַיְבִיאֵהוּ אֶל אֶרֶץ כְּנַעַן.</b> אֶל אֶרֶץ תַּגָּרִים, הִיא בָּבֶל:
<h3>פסוק ה</h3>
<b>וַיִּקַּח מִזֶּרַע הָאָרֶץ.</b> אֶת צִדְקִיָּהוּ בְּנוֹ:
<b>בִּשְׂדֵה זֶרַע.</b> בִּירוּשָׁלַיִם, בְּעִיר מְלוּכָה:
<b>קַח עַל מַיִם רַבִּים.</b> נִשְׁרַשׁ עַל מַיִם רַבִּים, כְּלוֹמַר: נָתַן לוֹ גְּדֻלָּה וּמֶמְשָׁלָה עַל סְבִיבָיו:
<b>צַפְצָפָה.</b> מִין אִילָן עֲרָבָה, שֶׁעֲנָפָיו מְרֻבִּים שאלק״א בְּלַעַ״ז:
<h3>פסוק ו</h3>
<b>סוֹרַחַת.</b> כְּמוֹ ״וְסֶרַח הָעוֹדֵף״ (שמות כו:יב), גְּדוֹלָה:
<b>שִׁפְלַת קוֹמָה.</b> לַעֲבֹד לְמֶלֶךְ בָּבֶל:
<b>דָּלִיּוֹתָיו.</b> זְמוֹרוֹתָיו:
<b>אֵלָיו.</b> אֶל מֶלֶךְ בָּבֶל:
<b>תַּחְתָּיו.</b> תַּחַת מֶלֶךְ בָּבֶל:
<b>בַּדִּים.</b> מוֹטוֹת:
<b>וַתְּשַׁלַּח.</b> וַתִּגְדַּל:
<b>פֹּארוֹת.</b> עֲנָפִים רַבִּים:
<h3>פסוק ז</h3>
<b>וַיְהִי נֶשֶׁר אֶחָד.</b> מֶלֶךְ מִצְרַיִם:
<b>כָּפְנָה שָׁרֳשֶׁיהָ.</b> לְשׁוֹן רְעָבוֹן, כְּמוֹ ״לְשֹׁד וּלְכָפָן״ (איוב ה:כב); רָעֲבוּ וְנִתְאַוּוּ שָׁרְשֵׁי הַגֶּפֶן הַזֹּאת לְאוֹתוֹ הַנֶּשֶׁר. וְיֵשׁ מַשְׁמָע <b>כָּפְנָה</b> כְּמוֹ ׳אָסְפָה׳, וְהוּא הָפוּךְ; וּבְדִבְרֵי רַבּוֹתֵינוּ יֵשׁ מִן הַדּוֹמֶה לוֹ, שֶׁקּוֹרִין לַאֲסִיפַת הָעָם ״כְּנוּפְיָא״ (שבת ס:); וְכָפְנָה הוּא כְּמוֹ כָּנְפָה; אמאש״א בְּלַעַ״ז:
<b>וְדָלִיּוֹתָיו שִׁלְּחָה לוֹ.</b> וּשְׁלוּחֶיהָ שִׁלְּחָה לוֹ לָבֹא אֵלֶיהָ וּ<b>לְהַשְׁקוֹת</b> אוֹתָהּ:
<b>מֵעֲרֻגוֹת מַטָּעָהּ.</b> מֵהָעוּגִיּוֹת מַיִם (משנה מועד קטן א:א) שֶׁעָשָׂה לוֹ הַנֶּשֶׁר הָרִאשׁוֹן:
<h3>פסוק ח</h3>
<b>אֶל שָׂדֶה טוֹב וְגוֹ׳.</b> כְּלוֹמַר: וְעַל חִנָּם עָשְׂתָה זֹאת, כִּי <b>אֶל שָׂדֶה טוֹב הָיְתָה שְׁתוּלָה</b>:
<b>לַגֶּפֶן אַדָּרֶת.</b> ״לַגֶּפֶן תַּקִּיף״ (תרגום יונתן):
<h3>פסוק ט</h3>
<b>אֱמֹר.</b> כָּל הָאַלְפָּא בֵּיתָא בְּמִקְרָא זֶה, וְתָמֵיהַּ אֲנִי כִּי אֵינוֹ נִמְנֶה בַּמָּסוֹרֶת:
<b>יְנַתֵּק.</b> הַנֶּשֶׁר הָרִאשׁוֹן (לעיל, ג):
<b>אֶת פִּרְיָהּ יְקוֹסֵס.</b> כְּמוֹ יְקוֹצֵץ, הֵם בְּנֵי צִדְקִיָּהוּ שֶׁשְּׁחָטָן לְעֵינָיו (מלכים ב כה:ז):
<b>טַרְפֵּי.</b> עֲלֵי, פוייליי״א בְּלַעַ״ז:
<b>וְלֹא בִזְרוֹעַ גְּדוֹלָה וּבְעַם רָב.</b> יָבֹא הַנֶּשֶׁר הַשֵּׁנִי (לעיל, ז) לְעֶזְרָתָהּ:
<b>לְמַשְׂאוֹת אוֹתָהּ מִשָּׁרָשֶׁיהָ.</b> לְנֹכַח הָעוֹקְרוֹת וּמְסִיעוֹת אוֹתָהּ מִשָּׁרָשֶׁיהָ:
<h3>פסוק י</h3>
<b>וְהִנֵּה.</b> עַתָּה שְׁתוּלָה כִּרְצוֹנָהּ:
<b>הֲתִצְלָח.</b> אֶפְשָׁר שֶׁתִּצְלַח זוֹ, שֶׁבָּגְדָה בְּמִי שֶׁנְּטָעָהּ רִאשׁוֹן?!
<h3>פסוק יב</h3>
<b>מָה אֵלֶּה.</b> מָה הַחִידָה הַזֹּאת; וּפֵירְשָׁהּ לָהֶם:
<b>וַיִּקַּח אֶת מַלְכָּהּ וְאֶת שָׂרֶיהָ.</b> הֵם <b>צַמֶּרֶת הָאֶרֶז</b>, יְהוֹיָקִים וְשָׂרָיו:
<b>בָּבֶלָה.</b> הִיא <b>עִיר הָרוֹכְלִים</b>:
<h3>פסוק יג</h3>
<b>מִזֶּרַע הַמְּלוּכָה.</b> צִדְקִיָּהוּ:
<b>אֵילֵי הָאָרֶץ.</b> שָׂרֵי הָאָרֶץ:
<h3>פסוק יד</h3>
<b>לְעָמְדָהּ.</b> לְמַעַן יִתְקַיֵּים:
<h3>פסוק יז</h3>
<b>בִּשְׁפֹּךְ סוֹלְלָה.</b> כְּשֶׁיָּבֹא נְבוּכַדְנֶצַּר וְיִשְׁפֹּךְ סוֹלְלָה עַל יְרוּשָׁלַיִם:
<b>לְהַכְרִית נְפָשׁוֹת רַבּוֹת.</b> לַהֲרוֹג אֶת בְּנֵי הָעִיר:
<h3>פסוק יח</h3>
<b>נָתַן יָדוֹ.</b> הִבְטִיחַ בֶּאֱמוּנָה, וְנָשָׂא יָדוֹ בִּ<b>בְרִית</b>:
<h3>פסוק יט</h3>
<b>וּנְתַתִּיו בְּרֹאשׁוֹ.</b> הוּא סִימּוּי עֵינָיו (מלכים ב כה:ז):
<h3>פסוק כ</h3>
<b>וּפָרַשְׂתִּי עָלָיו רִשְׁתִּי.</b> כְּמוֹ שֶׁפֵּירַשְׁתִּיו לְמַעְלָה בִּתְחִלַּת הַסֵּפֶר (יחזקאל יב:יג), שֶׁזִּמֵּן צְבִי לַהֲלוֹךְ עַל גַּג הַמְּעָרָה:
<b>וְנִשְׁפַּטְתִּי.</b> וְאֶתְוַכַּח עִמּוֹ:
<h3>פסוק כא</h3>
<b>וְאֵת כָּל מִבְרָחָיו.</b> כְּתַרְגּוּמוֹ: ״וְיָת כָּל גִּבָּרוֹהִי״; וּמְנַחֵם חִבְּרוֹ עִם ״בְּרַח דּוֹדִי״ (שיר השירים ח:יד); וְכֹה פִּתְרוֹנוֹ: וְאֵת כָּל הַבּוֹרְחִים:
<b>בְּכָל אֲגַפָּיו.</b> בְּכָל כַּנְפֵיהֶם, כְּלוֹמַר בְּכָל כֹּחָם, <b>בַּחֶרֶב יִפֹּלוּ</b>:
<b>יִפָּרֵשׂוּ.</b> שרונאפנדו״ן בְּלַעַ״ז:
<h3>פסוק כב</h3>
<b>וְנָתַתִּי.</b> כְּתַרְגּוּמוֹ ״וַאֲקַיְּמִינֵיהּ״. <b>וְלָקַחְתִּי אֲנִי</b> אֶת מֶלֶךְ הַמָּשִׁיחַ:
<b>רַךְ אֶקְטֹף.</b> אֵין דֶּרֶךְ לְהַרְכִּיב, אֶלָּא מִן הָרַךְ שֶׁגָּדַל אֶשְׁתָּקַד, שֶׁקּוֹרִין ׳גְּרַפְיָיא׳ בְּלַעַ״ז:
<b>וְתָלוּל.</b> לְשׁוֹן ״תֵּל״ (דברים יג:יז), שֶׁדֶּרֶךְ תֵּל לִהְיוֹת גָּבוֹהַּ וְתָלוּל; אמונצלי״ה בְּלַעַ״ז:
<h3>פסוק כג</h3>
<b>תִּשְׁכֹּנָּה.</b> דַּגְשׁוּת הַנּוּ״ן מְשַׁמֵּשׁ תַּחַת נוּ״ן שְׁנִיָּה, כְּאִלּוּ כָּתוּב תִּשְׁכֹּנְנָה:
<h3>פסוק כד</h3>
<b>הִשְׁפַּלְתִּי עֵץ גָּבֹהַּ.</b> אֶת הַכַּשְׂדִּים שֶׁהָיוּ מוֹשְׁלִים בְּיִשְׂרָאֵל:
<b>הוֹבַשְׁתִּי עֵץ לָח.</b> צִדְקִיָּהוּ וְזַרְעוֹ:
<b>וְהִפְרַחְתִּי עֵץ יָבֵשׁ.</b> יְהוֹיָכִין שֶׁגָּלָה בְּלֹא בָנִים (מלכים ב כד:טו-טז) יוֹלִיד בְּבָבֶל אֶת זְרֻבָּבֶל, וְהוּא יִהְיֶה פַּחַת יְהוּדָה לִמְשׁוֹל (חגי א:א; דברי הימים א ג:יז):
<h2>פרק יח</h2>
<h3>פסוק ב</h3>
<b>וַיְהִי דְבַר ה׳ אֵלַי לֵאמֹר. מַה לָּכֶם אַתֶּם מֹשְׁלִים אֶת הַמָּשָׁל.</b> אשנפלאנ״ץ בְּלַעַ״ז:
<b>אָבוֹת יֹאכְלוּ בֹסֶר.</b> פְּרִי עַד שֶׁלֹּא נִתְבַּשֵּׁל, בֵּיירְגוּ״ץ בְּלַעַ״ז:
<b>וְשִׁנֵּי הַבָּנִים תִּקְהֶינָה.</b> אגאצירונ״ט בְּלַעַ״ז, כָּךְ דַּרְכּוֹ שֶׁל הַקָּדוֹשׁ בָּרוּךְ הוּא: הָאָבוֹת חוֹטְאִים וְהַבָּנִים לוֹקִים, שֶׁהֲרֵי כַּמָּה שָׁנִים חָטְאוּ מַלְכֵי יִשְׂרָאֵל קֹדֶם שֶׁגָּלוּ, וְאַף אָנוּ לֹא נִדְאַג לִלְקוֹת בַּעֲוֹנֵינוּ:
<h3>פסוק ג</h3>
<b>מְשׁוֹל.</b> כְּמוֹ לִמְשׁוֹל:
<h3>פסוק ד</h3>
<b>כָּל הַנְּפָשׁוֹת לִי הֵנָּה.</b> וְלָמָּה יִלְקֶה הַבֵּן שֶׁלֹּא חָטָא לִי?! הֲלֹא שֶׁלִּי הוּא!
<h3>פסוק ו</h3>
<b>אֶל הֶהָרִים לֹא אָכַל.</b> ״בְּטוּרַיָּא לֹא פְּלַח לְטָעֲוָותָא״ (תרגום יונתן), לֶאֱכוֹל זִבְחֵי מֵתִים:
<b>אֶל גִּלּוּלֵי.</b> שְׁאָר עֲבוֹדַת כּוֹכָבִים, כְּגוֹן הַבַּעַל שֶׁבְּשׁוֹמְרוֹן וְהָעֲגָלִים שֶׁבְּבֵית אֵל וְשֶׁבְּדָן (מלכים א יב:כט):
<h3>פסוק ז</h3>
(<b>יוֹנֶה.</b> לְשׁוֹן אוֹנָאָה כְּלוֹמַר שׁוּם <b>אִישׁ לֹא</b> הוֹנָה):
<b>חֲבוֹלָתוֹ חוֹב יָשִׁיב.</b> אִם חָבַל שַׂלְמַת רֵעֵהוּ בְּחוֹבוֹ, יָשִׁיב אוֹתָהּ לוֹ כְּבֹא הַשֶּׁמֶשׁ (שמות כב:כה):
<h3>פסוק י</h3>
<b>וְעָשָׂה אָח מֵאַחַד מֵאֵלֶּה.</b> תִּרְגֵּם יוֹנָתָן: ״וְיַעֲבִד לַאֲחוֹהִי מֵחֲדָא מֵאִילֵּין״:
<h3>פסוק יא</h3>
<b>וְהוּא אֶת כָּל אֵלֶּה.</b> אֶת כָּל הַטּוֹבוֹת הָאֵלֶּה, שֶׁעָשָׂה אָבִיו:
<h3>פסוק יב</h3>
<b>תּוֹעֵבָה עָשָׂה.</b> מִשְׁכַּב זָכוּר (ויקרא כ:יג):
<h3>פסוק יד</h3>
<b>וַיִּרְאֶה וְלֹא יַעֲשֶׂה כָּהֵן.</b> רָאָה בְּלִבּוֹ שֶׁאֵין טוֹב לַעֲשׂוֹת כֵּן, אִיאַפְרְצוֹיְ״ט בְּלַעַ״ז:
<h3>פסוק יז</h3>
<b>מֵעָנִי הֵשִׁיב יָדוֹ.</b> מֵעֲשׂוֹת לוֹ רָעָה:
<h3>פסוק כד</h3>
<b>כָּל צִדְקוֹתָיו לֹא תִזָּכַרְנָה.</b> פֵּרְשׁוּ רַבּוֹתֵינוּ: בְּמִתְחָרֵט עֲלֵיהֶם (קידושין מ:):
<h3>פסוק כט</h3>
<b>לֹא יִתָּכֵן.</b> כְּמוֹ: לֹא יִתָּקֵן, אַפְיֵיאַטְ״שׁ בְּלַעַ״ז:
<h3>פסוק ל</h3>
<b>שׁוּבוּ וְהָשִׁיבוּ.</b> שׁוּבוּ אַתֶּם, וְהָשִׁיבוּ אֶת אֲחֵרִים רְטוֹרְנִי״ר בְּלַעַ״ז:
<h2>פרק יט</h2>
<h3>פסוק ב</h3>
<b>מָה אִמְּךָ לְבִיָּא.</b> כַּמָּה הָיְתָה חֲשׁוּבָה אִמְּךָ, אַתָּה צִדְקִיָּהוּ, שֶׁנִּמְשְׁלָה לִלְבִיאָה:
<b>בֵּין אֲרָיוֹת.</b> שָׂרֵי יְהוּדָה:
<h3>פסוק ג</h3>
<b>וַתַּעַל אֶחָד מִגּוּרֶיהָ.</b> עַל בְּנֵי יֹאשִׁיָּהוּ נֶאֶמְרָה קִינָה זוֹ, שֶׁהָרִאשׁוֹן הוּא יְהוֹאָחָז:
<b>אָדָם אָכָל.</b> גּוֹזֵל אֶת יִשְׂרָאֵל, כִּי יִשְׂרָאֵל נִקְרְאוּ ״אָדָם״, כְּמוֹ שֶׁנֶּאֱמַר ״וְאַתֵּנָה צֹאנִי צֹאן מַרְעִיתִי אָדָם אַתֶּם״ (יחזקאל לד:לא; קהלת רבה ג:כד); וּלְפִי הַמָּשָׁל, כָּל חַיָּה שֶׁטָּעֲמָה טַעַם בְּשַׂר אָדָם מִתְגָּרֶה בָּאֲנָשִׁים לְעוֹלָם:
<h3>פסוק ד</h3>
<b>וַיִּשְׁמְעוּ אֵלָיו גּוֹיִם.</b> פַּרְעֹה מֶלֶךְ מִצְרָיִם:
<b>בְּשַׁחְתָּם נִתְפָּשׂ.</b> גּוּמִין חוֹפְרִין וּמְכַסִּין פִּיהֶם בְּקַשׁ, וְהַחַיָּה נוֹפֶלֶת בְּתוֹכָהּ:
<b>חַחִים.</b> כְּמִין טַבְּעוֹת בַּרְזֶל, נוֹקְבִין חוֹטְמוֹ וּמוֹשְׁכִין אוֹתָן בָּהֶן:
<h3>פסוק ה</h3>
<b>וַתֵּרֶא.</b> אִמּוֹ, כְּנֶסֶת יִשְׂרָאֵל (ראה רש״י יחזקאל יט:ב):
<b>כִּי נוֹחֲלָה.</b> לְשׁוֹן חוֹלִי:
<b>וַתִּקַּח אֶחָד מִגּוּרֶיהָ.</b> יְהוֹיָקִים:
<b>כְּפִיר שָׂמָתְהוּ.</b> מֶלֶךְ; כָּל כְּפִיר שֶׁבַּמִּקְרָא: אֲרִי בָּחוּר וְגִבּוֹר:
<h3>פסוק ז</h3>
<b>וַיֵּדַע אַלְמְנוֹתָיו.</b> מְעַנֶּה אֶת הַנָּשִׁים וְהוֹרֵג אֶת בַּעֲלֵיהֶן (ויקרא רבה יט:ו); וְיֵשׁ פּוֹתְרִין <b>אַלְמְנוֹתָיו</b> כְּמוֹ אַרְמְנוֹתָיו. <b>וַיֵּדַע</b> לְשׁוֹן פִּגּוּר וְהֶרֶס, כְּמוֹ ״וְגָבֹהַּ מִמֶּרְחָק יְיֵדָע״ (תהלים קלח:ו):
<b>וְעָרֵיהֶם הֶחֱרִיב.</b> שֶׁנָּתַן מַס עַל הָאָרֶץ לָתֵת לְפַרְעֹה בְּכָל שָׁנָה, כְּמוֹ שֶׁנֶּאֱמַר (מלכים ב כג:לה):
<h3>פסוק ח</h3>
<b>וַיִּתְּנוּ עָלָיו גּוֹיִם סָבִיב מִמְּדִינוֹת.</b> ״וַיִּשְׁלַח ה׳ בּוֹ אֶת גְּדוּדֵי אֲרָם וְאֶת גְּדוּדֵי כַשְׂדִּים וְאֶת גְּדוּדֵי מוֹאָב וְאֶת גְּדוּדֵי בְנֵי עַמּוֹן״ (מלכים ב כד:ב):
<b>וַיִּתְּנוּ עָלָיו גּוֹיִם.</b> ״וְאִתְכְּנָשׁוּ״ (תרגום יונתן):
<h3>פסוק ט</h3>
<b>בַּסּוּגַר.</b> תִּרְגֵּם יוֹנָתָן: ״בְּקוֹלָרִין״:
<b>בַּמְּצֹדוֹת.</b> לִהְיוֹת כָּלוּא שָׁם:
<h3>פסוק י</h3>
<b>אִמְּךָ כַגֶּפֶן.</b> עוֹד זֶה מִן הַקִּינָה (יחזקאל יט:א):
<b>בְּדָמְךָ.</b> לְשׁוֹן דִּמְיוֹן וּמָשָׁל; כְּלוֹמַר: דּוֹמֶה אַתָּה לְמִי שֶׁהָיְתָה אִמּוֹ <b>כַגֶּפֶן שְׁתוּלָה עַל מַיִם</b>:
<b>פּוֹרִיָּה.</b> כְּמוֹ ״פּוֹרֶה רֹאשׁ״ (דברים כט:יז), לְשׁוֹן עוֹשָׂה פְּרִי:
<b>מִמַּיִם רַבִּים.</b> עַל יְדֵי מַיִם רַבִּים:
<h3>פסוק יא</h3>
<b>מַטּוֹת עֹז אֶל שִׁבְטֵי מוֹשְׁלִים.</b> ״שָׁלְטוֹנִין תַּקִּיפִין וּמַלְכִין גִּבָּרִין״:
<b>עֲבוֹתִים.</b> אִילָנוֹת שֶׁעֲנָפֵיהֶן מְרֻבִּין:
<h3>פסוק יב</h3>
<b>וַתֻּתַּשׁ.</b> כָּל נְתִישָׁה וּנְטִישָׁה הוּא דָּבָר הַמֻּטָּל בְּפִזּוּר עַל פְּנֵי כָּל הָאָרֶץ:
<b>וְרוּחַ הַקָּדִים.</b> נְבוּכַדְנֶצַּר:
<b>הוֹבִישׁ פִּרְיָהּ.</b> שָׁחַט אֶת בְּנֵי צִדְקִיָּהוּ (מלכים ב כה:ז):
<h3>פסוק יד</h3>
<b>וַתֵּצֵא אֵשׁ מִמַּטֵּה בַדֶּיהָ.</b> מֵעֲוֹן מְלָכֶיהָ וְשָׂרֶיהָ בָּאַת לָהּ הָרָעָה:
<b>קִינָה הִיא וַתְּהִי לְקִינָה.</b> ״אֵילְיָא הִיא נְבוּאָתָא וּתְהֵא לְאֵילְיָא״ (תרגום יונתן):
<h2>פרק כ</h2>
<h3>פסוק א</h3>
<b>לִדְרוֹשׁ אֶת ה׳.</b> עַל צָרְכֵיהֶם; וְאִם אֵינוֹ שׁוֹמֵעַ לָנוּ, גַּם אָנוּ לֹא נֵעָנֵשׁ עַל עֲבֵירוֹת שֶׁבְּיָדֵינוּ, שֶׁהֲרֵי כְּבָר מְכָרָנוּ וְאֵין לוֹ עָלֵינוּ כְּלוּם; עֶבֶד שֶׁמְּכָרוֹ רַבּוֹ וְאִשָּׁה שֶׁגֵּרְשָׁהּ בַּעְלָהּ, כְּלוּם יֵשׁ לָזֶה עַל זֶה כְּלוּם? וּמִסּוֹף הָעִנְיָן אַתָּה לָמֵד, מִתְּשׁוּבָה שֶׁהֵשִׁיבָם: ״וְהָעוֹלָה עַל רוּחֲכֶם וְגוֹ׳״ (לקמן, לב):
<h3>פסוק ג</h3>
<b>אִם אִדָּרֵשׁ לָכֶם.</b> בְּבַקָּשַׁתְכֶם; וּבְסוֹף הַסֵּפֶר הַזֶּה הוּא אוֹמֵר ״אִדָּרֵשׁ לְבֵית יִשְׂרָאֵל״ (יחזקאל לו:לז)! זוֹ אַחַת מִן הַמְּקוֹמוֹת הַמְלַמְּדִים אוֹתָנוּ שֶׁהַקָּדוֹשׁ בָּרוּךְ הוּא חוֹזֵר בּוֹ עַל הָרָעָה, וְעַל כַּיּוֹצֵא בָזֶה ״הַהוּא אָמַר וְלֹא יַעֲשֶׂה״ (במדבר כג:יט); מִדְרַשׁ תַּנְחוּמָא (וירא יג):
<h3>פסוק ד</h3>
<b>הֲתִשְׁפֹּט אוֹתָם.</b> לְשׁוֹן וִכּוּחַ:
<h3>פסוק ה</h3>
<b>בְּיוֹם בָּחֳרִי בְיִשְׂרָאֵל.</b> הֲרֵי שֶׁהָיְתָה שִׂנְאָה זוֹ כְּבוּשָׁה לִפְנֵי הַמָּקוֹם קָרוֹב לִתְשַׁע מֵאוֹת שָׁנָה, מִשֶּׁהָיוּ בְּמִצְרַיִם עַד יְחֶזְקֵאל, וְהָיְתָה אַהֲבָתוֹ מְחַפָּה עֲלֵיהֶם; וְעַל יְדֵי שֶׁהָיוּ עַתָּה מַרְבִּים לִפְשֹׁעַ – נִתְעוֹרְרָה, וְעַל זֶה נֶאֱמַר ״שִׂנְאָה תְּעוֹרֵר מְדָנִים וְגוֹ׳״ (משלי י:יב):
<h3>פסוק ז</h3>
<b>וָאֹמַר אֲלֵיהֶם.</b> אַהֲרֹן נִיבָּא לָהֶם נְבוּאָה זוֹ, קוֹדֶם שֶׁנִּגְלָה הַקָּדוֹשׁ בָּרוּךְ הוּא עַל מֹשֶׁה בַּסְּנֶה, וְזֶהוּ שֶׁנֶּאֱמַר לְעֵלִי (שמואל א ב:כז) ״הֲנִגְלֹה נִגְלֵיתִי אֶל בֵּית אָבִיךָ בִּהְיוֹתָם בְּמִצְרַיִם וְגוֹ׳״ (תנחומא שמות כז):
<h3>פסוק ח</h3>
<b>וַיַּמְרוּ בִי.</b> הֵם הָרְשָׁעִים, רוּבָּם שֶׁל יִשְׂרָאֵל, שֶׁמֵּתוּ בִּשְׁלֹשֶׁת יְמֵי אֲפֵלָה, כְּמוֹ שֶׁנֶּאֱמַר ״וַחֲמֻשִׁים עָלוּ בְנֵי יִשְׂרָאֵל וְגוֹ׳״ (שמות יג:יח) – אֶחָד מֵחֲמִשִּׁים, וְיֵשׁ אוֹמְרִים: אֶחָד מֵחֲמֵשׁ מֵאוֹת (מכילתא בא יב):
<h3>פסוק ט</h3>
<b>לְבִלְתִּי הֵחֵל.</b> שֶׁלֹּא יִתְחַלֵּל שְׁמִי; מֵאַחַר שֶׁנּוֹדַעְתִּי לָהֶם וְהִבְטַחְתִּים לְהוֹצִיאָם וְהִכִּירוּ מִצְרַיִם שֶׁהֵם עַמִּי, אִלּוּ הָיִיתִי מַשְׁחִיתָם הָיוּ אוֹמְרִים אוֹיְבֵיהֶם: מִבִּלְתִּי יְכֹלֶת בְּיָדוֹ לְהוֹצִיאָם (במדבר יד:טז):
<h3>פסוק יב</h3>
<b>לִהְיוֹת לְאוֹת.</b> אוֹת גָּדוֹל הוּא לָהֶם, שֶׁנָּתַתִּי אֶת יוֹם מְנוּחָתִי לָהֶם לִמְנוּחָה; הֲרֵי הֶיכֵּר גָּדוֹל שֶׁקִּדַּשְׁתִּים לִי:
<h3>פסוק יג</h3>
<b>בְּחֻקּוֹתַי לֹא הָלָכוּ.</b> נִסּוּ אוֹתִי בָּעֵגֶל (שמות לב) וּבִרְפִידִים (שמות יז:א-ז) מִלְּקַבֵּל אֶת הַתּוֹרָה (מכילתא בשלח מסכתא דעמלק א), וְהוֹתִירוּ מִן הַמָּן (שמות טז:כ):
<b>וְאֶת שַׁבְּתוֹתַי חִלְּלוּ.</b> יָצְאוּ מִן הָעָם לִלְקוֹט מָן (שמות טז:כז):
<h3>פסוק כא</h3>
<b>וַיַּמְרוּ בִי הַבָּנִים.</b> שִׁבְטוֹ שֶׁל דָּן (שופטים יח:ל-לא); וְכֵן הַנִּצְמָדִים לְבַעַל פְּעוֹר (במדבר כה:א-ה), לְאַחַר שֶׁמֵּתוּ דּוֹר הַמִּדְבָּר (דברים ב:יד-יח):
<h3>פסוק כג</h3>
<b>לְהָפִיץ אוֹתָם.</b> מֵאָז הִבְטַחְתִּים לַהֲפִיצָם: ״כִּי תוֹלִיד בָּנִים וּבְנֵי בָנִים וְגוֹ׳״ (דברים ד:כה-כז):
<h3>פסוק כה</h3>
<b>נָתַתִּי לָהֶם חֻקִּים לֹא טוֹבִים.</b> מְסַרְתִּים בְּיַד יִצְרָם לְהִכָּשֵׁל בַּעֲוֹנָם; וְכֵן תִּרְגֵּם יוֹנָתָן: ״וּמְסַרְתִּינוּן בְּיַד יִצְרֵיהוֹן טַפְשָׁא, וַאֲזַלוּ וַעֲבַדוּ גְּזֵירָן דְּלָא תַקְנָן וְנִימוּסִין דְּלָא יִתְקַיְּמוּ בְּהוֹן״:
<h3>פסוק כו</h3>
<b>וָאֲטַמֵּא אוֹתָם בְּמַתְּנוֹתָם.</b> אוֹתָם מַתָּנוֹת שֶׁחָקַקְתִּי לָהֶם, לְקַדֵּשׁ לִי כָּל בְּכוֹר (שמות יג:ב), מְסַרְתִּים בְּיַד יִצְרָם לְהַעֲבִירָם, לְאוֹתָם בְּכוֹרוֹת, לַמּוֹלֶךְ (ויקרא יח:כא); הֲרֵי: <b>חֻקִּים לֹא טוֹבִים</b>:
<b>לְמַעַן אֲשִׁמֵּם.</b> אֲשִׂימֵם וְאַחֲרִיב אוֹתָם, אֲשִׁמֵּם לְשׁוֹן ״שְׁמָמָה״ (יחזקאל ו:יד); וְהַמְפָרְשׁוֹ לְשׁוֹן ״אַשְׁמָה״ (ויקרא כב:טז) טוֹעֶה הוּא, שֶׁהָאָלֶ״ף אֵינָהּ מִשָּׁרְשֵׁי הַתֵּיבָה:
<b>אֲשֶׁר יֵדְעוּ.</b> כְּשֶׁאָבִיא עֲלֵיהֶם הָרָעָה:
<h3>פסוק כז</h3>
<b>עוֹד זֹאת.</b> הוֹסִיפוּ לַעֲשׂוֹת כְּשֶׁהֲבִיאוֹתִים אֶל הָאָרֶץ:
<h3>פסוק כט</h3>
<b>וַיִּקָּרֵא שְׁמָהּ בָּמָה.</b> לְשׁוֹן גְּנַאי, כְּלוֹמַר: בַּמֶּה הִיא נֶחְשֶׁבֶת?
<h3>פסוק ל</h3>
<b>הַבְּדֶרֶךְ אֲבוֹתֵיכֶם וגו׳.</b> לְשׁוֹן תֵּימַהּ: וְכִי כָּךְ הָגוּן, שֶׁ<b>בְּדֶרֶךְ אֲבוֹתֵיכֶם אַתֶּם נִטְמְאִים</b>, וַאֲנִי אֶדָּרֵשׁ לָכֶם לְהָשִׁיב עַל שְׁאֵלַתְכֶם?!
<h3>פסוק לא</h3>
<b>וּבִשְׂאֵת מַתְּנוֹתֵיכֶם.</b> וּבִלְקִיחַת מַתְּנוֹתֵיכֶם, שֶׁהָיָה לָכֶם לָתֵת לִי, וְאַתֶּם לוֹקְחִים אוֹתָם מִמֶּנִּי לְהַעֲבִיר בְּכוֹרוֹתֵיכֶם לַעֲבוֹדַת כּוֹכָָבִים:
<h3>פסוק לב</h3>
<b>וְהָעוֹלָה עַל רוּחֲכֶם.</b> שֶׁעוֹלֶה עַל דַּעְתְּכֶם:
<b>נִהְיֶה כַגּוֹיִם.</b> נִפְרוֹק עֻלּוֹ מֵעַל צַוָּארֵנוּ, מֵאַחַר שֶׁשִּׁלְּחָנוּ מֵעָלָיו (תנחומא, נצבים ג):
<b>הָיוֹ לֹא תִהְיֶה.</b> כִּי כְּבָר קִבַּלְתֶּם עֲלֵיכֶם מִדַּעְתְּכֶם בִּימֵי יְהוֹשֻׁעַ, כְּמוֹ שֶׁנֶּאֱמַר (יהושע כד:א) ״וַיֶּאֱסֹף יְהוֹשֻׁעַ אֶת כָּל שִׁבְטֵי יִשְׂרָאֵל וְכָל הָעִנְיָן״:
<h3>פסוק לה</h3>
<b>מִדְבַּר הָעַמִּים.</b> הוּא הַמִּדְבָּר שֶׁהָלְכוּ בּוֹ אַרְבָּעִים שָׁנָה (במדבר לב:יג); וְכֵן נִיבָּא הוֹשֵׁעַ ״וְהוֹלַכְתִּיהָ הַמִּדְבָּר״ (הושע ב:טז):
<h3>פסוק לז</h3>
<b>תַּחַת הַשָּׁבֶט.</b> שֶׁתִּהְיוּ כְּפוּפִים לִי וּלְמוּסָרִי:
<b>בְּמָסֹרֶת הַבְּרִית.</b> בַּבְּרִית שֶׁמָּסַרְתִּי לָכֶם:
<h3>פסוק לח</h3>
<b>וּבָרוֹתִי.</b> לְשׁוֹן בְּרִירָה:
<b>מֵאֶרֶץ מְגוּרֵיהֶם.</b> מֵאֶרֶץ גָּלוּתָם <b>אוֹצִיא אוֹתָם</b>, וַאֲמִיתֵם בַּמִּדְבָּר:
<h3>פסוק לט</h3>
<b>לְכוּ עֲבֹדוּ.</b> וְאַל תַּרְאוּ לָאוּמּוֹת שֶׁאַתֶּם נִקְרָאִים עַל שְׁמִי בְּבוֹאֲכֶם אֶל הַנָּבִיא לִשְׁאוֹל לוֹ תּוֹרָה, וּמֵאַחַר שֶׁהוּא אוֹמֵר לָכֶם דְּבָרַי, <b>אֵינְכֶם שֹׁמְעִים אֵלָי</b>, כְּעִנְיָן שֶׁנֶּאֱמַר ״וְהִנְּךָ לָהֶם כְּשִׁיר עֲגָבִים וְגוֹ׳, שׁוֹמְעִים אֶת דְּבָרֶיךָ וְאֵינָם עוֹשִׂים אוֹתָם״ (יחזקאל לג:לב):
<b>בְּמַתְּנוֹתֵיכֶם וּבְגִלּוּלֵיכֶם.</b> שֶׁאַתֶּם מַפְרִישִׁים הַבְּכוֹרוֹת בְּשֵׁם בְּכוֹרָה, כַּאֲשֶׁר צִוִּיתִי אֶתְכֶם (שמות יג:יא-טז), וּמִשֶּׁנִּקְרָא שְׁמִי עַל הַדָּבָר, אַתֶּם מַקְרִיבִים אוֹתָם לַעֲבוֹדַת כּוֹכָבִים:
<h3>פסוק מ</h3>
<b>מַשְׂאוֹתֵיכֶם.</b> כְּמוֹ מִשְׁאֲרוֹתֵיכֶם, לְשׁוֹן מָזוֹן, כְּמוֹ ״שְׁאֵרָהּ כְּסוּתָהּ וְעֹנָתָהּ לֹא יִגְרָע״ (שמות כא:י); וְכֵן חִבְּרוֹ מְנַחֵם:
<h3>פסוק מג</h3>
<b>וּנְקֹטֹתֶם.</b> לְשׁוֹן קְטָטָה; לָשׁוֹן אַחֵר – כְּתַרְגּוּמוֹ: ״וְתִידַנְקוּן״, וְכֵן תִּרְגֵּם יוֹנָתָן ״הַנֶּאֱנָחִים״ (יחזקאל ט:ד); דְּמוֹנִי״ר בְּלַעַ״ז:
<h2>פרק כא</h2>
<h3>פסוק ב</h3>
<b>דֶּרֶךְ תֵּימָנָה.</b> אֶרֶץ יִשְׂרָאֵל, בִּדְרוֹמָהּ שֶׁל בָּבֶל:
<b>אֶל יַעַר הַשָּׂדֶה.</b> אֶל בֵּית מִקְדָּשִׁי, שֶׁעָתִיד לִהְיוֹת כְּיַעַר וּכְשָׂדֶה, לְהֵחָרֵשׁ, לְהַלֵּךְ בּוֹ שׁוּעָלִים (מיכה ג:יח; איכה ה:יח):
<h3>פסוק ג</h3>
<b>וְנִצְרְבוּ.</b> לְשׁוֹן ״צָרֶבֶת הַשְּׁחִין״ (ויקרא יג:כג), ״עַל שְׂפָתוֹ כְּאֵשׁ צָרָבֶת״ (משלי טז:כז); לְשׁוֹן כְּוִיָּה:
<b>כָּל פָּנִים מִנֶּגֶב צָפוֹנָה.</b> כָּל הָאֲנָשִׁים שֶׁבִּדְרוֹמָהּ שֶׁל בָּבֶל, שֶׁהִיא בַּצָּפוֹן. לְשׁוֹן צָרַב – רַטְרֵיי״ר בְּלַעַ״ז:
<h3>פסוק ה</h3>
<b>מְמַשֵּׁל מְשָׁלִים הוּא.</b> כְּשֶׁאֲנִי מִתְנַבֵּא לָהֶם בִּלְשׁוֹן מָשָׁל וְחִידָה, כְּגוֹן: יַעַר וְאֵשׁ אוֹכֶלֶת לַח וְיָבֵשׁ (יחזקאל כ:מז):
<h3>פסוק ו</h3>
<b>וַיְהִי דְבַר ה׳ אֵלַי לֵאמֹר.</b> הִנָּבֵא לָהֶם נְבוּאָה מְפֹרֶשֶׁת; שֶׁאָמַרְתִּי לְךָ ״שִׂים פָּנֶיךָ דֶּרֶךְ תֵּימָנָה״ (יחזקאל כ:מו), אֲנִי מְפָרֵשׁ לְךָ: <b>שִׂים פָּנֶיךָ אֶל יְרוּשָׁלִַם</b>:
<h3>פסוק ז</h3>
<b>וְהַטֵּף.</b> וְהִנָּבֵא; וְכֵן ״אַל תַּטִּיפוּ״ (מיכה ב:ו) ״וְאַל תַּטִּיף עַל בֵּית יִשְׂחָק״ (עמוס ז:טז):
<b>אֶל מִקְדָּשִׁים.</b> הוּא ״יַעַר הַשָּׂדֶה״ (יחזקאל כא:ב):
<b>מִקְדָּשִׁים.</b> שְׁנֵי חֻרְבָּנִים:
<h3>פסוק ח</h3>
<b>צַדִּיק וְרָשָׁע.</b> הוּא הַ״לַּח״ וְהַ״יָּבֵשׁ״ (יחזקאל כ:מז):
<h3>פסוק ט</h3>
<b>יַעַן אֲשֶׁר הִכְרַתִּי מִמֵּךְ.</b> וְיָדַעְתִּי כִּי יִשְׂמְחוּ הָעוֹבְדֵי כּוֹכָבִים לְאֵידְכֶם, אֶקְצֹף עֲלֵיהֶם וַאֲגָרֶה אֶת נְבוּכַדְנֶצַּר בְּכֻלָּם; הוּא שֶׁכָּתַבְתִּי ״וְנִצְרְבוּ בָהּ כָּל פָּנִים״ הַדְּרוֹמִיִּים (יחזקאל כ:ג):
<h3>פסוק יד</h3>
<b>חֶרֶב חֶרֶב.</b> שְׁתֵּי חֲרָבוֹת: חֶרֶב מֶלֶךְ בָּבֶל רִאשׁוֹנָה, וְאַחַר כָּךְ חֶרֶב בְּנֵי עַמּוֹן בְּיַד יִשְׁמָעֵאל בֶּן נְתַנְיָה, שֶׁיַּהֲרֹג אֶת גְּדַלְיָה וְאֶת הַנֶּאֱסָפִים אֵלָיו מִשְּׁאֵרִית הַחֶרֶב, כְּמוֹ שֶׁמְּפֹרָשׁ בְּיִרְמְיָהוּ (ירמיהו מא:ב-ג):
<b>מְרוּטָה.</b> פּוֹרְבִּיאָ״ה בְּלַעַ״ז. מְנַחֵם חִבְּרוֹ לְשׁוֹן שְׁלִיפָה, וְכֵן ״וַיִּתֵּן אוֹתָהּ לְמָרְטָה״ (יחזקאל כא:טז), וְכֵן כֻּלָּם:
<h3>פסוק טו</h3>
<b>הֱיֵה לָהּ בָּרָק.</b> לִהְיוֹת לָהּ בָּרָק, זַהֲרוּרִית, פלנדור״ש בְּלַעַ״ז:
<b>אוֹ נָשִׂישׂ.</b> לְשׁוֹן תְּמִיהָּ הוּא: שֶׁמָּא יֵשׁ לָנוּ לִשְׂמוֹחַ עוֹד?
<b>שֵׁבֶט בְּנִי מֹאֶסֶת כָּל עֵץ.</b> שֵׁבֶט שֶׁאֲנִי מַכֶּה בָּהּ אֶת בְּנִי, לְיַסְּרוֹ קָשֶׁה מִכָּל הַשְּׁבָטִים, וּמוֹאֶסֶת הִיא מַכַּת כָּל מַטֶּה וְכָל עֵץ, כִּי אֵינָם אֶצְלָהּ לִכְלוּם:
<h3>פסוק טז</h3>
<b>וַיִּתֵּן אוֹתָהּ.</b> אֶת הַשֵּׁבֶט:
<b>לְמָרְטָה לִתְפֹּשׂ בַּכָּף.</b> לְצַחְצְחָהּ, שֶׁתְּהֵא נוֹחָה וַהֲגוּנָה לְתָפְשָׂהּ בַּכָּף:
<b>הִיא הוּחַדָּה חֶרֶב.</b> הִיא, הַשֵּׁבֶט, חֶרֶב חַדָּה וּמְרוּטָה הִיא, <b>לָתֵת אוֹתָהּ בְּיַד</b> נְבוּכַדְנֶצַּר, <b>לְהָרֹג</b> בָּהּ:
<h3>פסוק יז</h3>
<b>וְהֵילֵל.</b> לְשׁוֹן יְלָלָה:
<b>כִּי הִיא.</b> הַחֶרֶב, תִּהְיֶה <b>בְעַמִּי</b>, וּ<b>בְכָל</b> נְשִׂיאֵיהֶם וְשָׂרֵיהֶם:
<b>מְגוּרֵי אֶל חֶרֶב.</b> קְבוּצוֹת עַמִּים בָּאִים לַחֶרֶב הָיוּ סְבִיבוֹת עַמִּי, כֵּן תִּרְגֵּם יוֹנָתָן. <b>מְגוּרֵי</b> לְשׁוֹן ״אוֹגֵר בַּקַּיִץ בֵּן מַשְׂכִּיל״ (משלי י:ה), ״אָגְרָה בַקָּצִיר״ (משלי ו:ח), ״נֶהֶרְסוּ מַמְּגוּרוֹת״ (יואל א:יז), ״הַעוֹד הַזֶּרַע בַּמְּגוּרָה״ (חגי ב:יט). וּמְנַחֵם חִבְּרוֹ לְשׁוֹן יִרְאָה, כְּמוֹ ״וַיָּגָר מוֹאָב״ (במדבר כב:ג):
<b>לָכֵן סְפֹק אֶל יָרֵךְ.</b> לְנֶהִי וְלִקִינָה:
<h3>פסוק יח</h3>
<b>כִּי בֹחַן.</b> כִּי בֹחַן רַב, בְּצָרוֹת שְׁאָר פֻּרְעָנִיּוֹת הַרְבֵּה, נִבְחֲנוּ בָהֶן: שָׁפוֹט וְדֶבֶר וְרָעָב וְחַיָּה (דברי הימים ב כ:ט):
<b>וּמָה אִם גַּם שֵׁבֶט מֹאֶסֶת לֹא יִהְיֶה.</b> וּמָה תְּהִי עוֹד עַל בְּנִי, אִם גַּם שֵׁבֶט מֹאֶסֶת זוֹ תָּבֹא עָלָיו עִם שְׁאָר הַ<b>בֹּחַן</b>:
<b>לֹא יִהְיֶה.</b> עוֹד בְּנִי בָּעוֹלָם; וְכֵן תִּרְגֵּם יוֹנָתָן: ״לָא יִתְקַיְּמוּן״, אֲבָל שְׁאָר הַמִּקְרָא לֹא תִרְגֵּם כָּךְ; וְכֵן נִרְאֶה בְּעֵינַי. וְשָׁמַעְתִּי בּוֹ לְשׁוֹנוֹת רַבִּים, וְרָאִיתִי בְּסִפְרֵי פִּתְרוֹנוֹת, וְלֹא נִתְיַשְּׁבוּ לִי; וְהַפַּיָּט שֶׁיִּסֵּד בַּחֲנֻכָּה (בשבת ראשונה ביוצר): ״הַמּוֹאֶסֶת כָּל עֵץ הִדְקִיר הַמְּזַנֶּה״, מְסַיְּעֵנִי, שֶׁקָּרָא אֶת הַחֶרֶב מוֹאֶסֶת כָּל עֵץ (יחזקאל כא:טו). וְיוֹנָתָן כֵּן תִּרְגֵּם: ״אוֹ נָשִׂישׂ וְגוֹ׳״ (יחזקאל כא:טו) – ״עַל דַּחֲדִיאוּ שִׁבְטָא דְבֵית יְהוּדָה וּבִנְיָמִין לְשִׁבְטֵי דְיִשְׂרָאֵל, כַּד גְּלוֹ עַל דִּפְלָחוּ לְטָעֲוָותָא, וְתָבוּ אִינוּן לְמִטְעֵי בָּתַר צַלְמֵי אָעָא״; אַף הוּא מְפָרֵשׁ ״אוֹ נָשִׂישׂ״ לְשׁוֹן תְּמִיהָא:
<b>כִּי בֹחַן וּמָה אִם גַּם שֵׁבֶט מֹאֶסֶת לֹא יִהְיֶה.</b> ״אֲרִי אִתְנַבִּיאוּ עֲלֵיהוֹן נְבִיָּיא וְלָא תָבוּ, כְּלוֹמַר: כְּבָר הַדָּבָר בָּחוּן שֶׁלֹּא יָשׁוּבוּ, וּמָה יְהֵא בְּסוֹפֵיהוֹן?״ (תרגום יונתן):
<b>אִם גַּם שֵׁבֶט מֹאֶסֶת לֹא יִהְיֶה.</b> ״אָמַר וְאַף שִׁבְטַיָּא דְּבֵית יְהוּדָה וּבִנְיָמִין מִגְלָא יִגְלוֹן וּבְעוֹבְדֵיהוֹן בִּישָׁא לֹא יִתְקַיְּמוּן״: מַלְכוּת שֵׁבֶט שֶׁהָיְתָה מוֹאֶסֶת בַּחֲבֵרְתָּהּ וּמְלַעֶגֶת עֲלֵיהֶם וְעַל הָרָעָה הַבָּאָה עֲלֵיהֶם, אַף הִיא לֹא תִהְיֶה וְלֹא תָקוּם. עוֹד אֲפָרְשֶׁנּוּ לָשׁוֹן אַחֵר <b>אוֹ נָשִׂישׂ וְגוֹמֵר</b> אוֹ שֶׁמָּא נָשִׂישׂ כִּי תֹאמַר אֵלַי שֵׁבֶט בְּנִי מֹאֶסֶת כָּל עֵץ, מַלְכֵי יְהוּדָה מוֹאֲסֵי עֲבוֹדַת כּוֹכָבִים הֵם, כְּמוֹ שֶׁמָּצִינוּ בְּאַבִיָּה שֶׁאָמַר (דברי הימים ב יג:ח) ״וְעִמָּכֶם עֶגְלֵי הַזָּהָב״, וְאָסָא וִיהוֹשָׁפָט וְחִזְקִיָּה וְיֹאשִׁיָּהוּ שֶׁבִּעֲרוּ כָּל עֲבוֹדַת כּוֹכָבִים שֶׁבָּעוֹלָם שֶׁתַּחַת יָדָם, וְאַף אֵלּוּ יָשׁוּבוּ בִּתְשׁוּבָה:
<b>זְעַק וְהֵילֵל.</b> וְאַל תָּשִׂישׂ עַל זֹאת, כִּי הִיא תִהְיֶה בְעַמִּי, וְלָמָּה <b>כִּי בֹחַן</b> כְּבָר בֹּחַן הַדָּבָר לְפָנַי שֶׁלֹּא יָשׁוּבוּ תְּשׁוּבָה הוֹגֶנֶת. <b>וּמָה אִם גַּם שֵׁבֶט מוֹאֶסֶת לֹא יִהְיֶה.</b> וּמָה אַמְתִּין עוֹד אֲפִלּוּ אִם בָּאוּ לָשׁוּב וְלִמְאֹס בַּעֲבוֹדַת כּוֹכָבִים, לֹא יִתְקַיֵּם הַדָּבָר בְּיָדָם, כִּי יְמַהֲרוּ לָשׁוּב לְרִשְׁעָתָם, וְהוּא שֶׁאָמַר לְיִרְמְיָה ״אִם יָשׁוּב לֹא יָשׁוּב״ (ירמיה ח:ד):
<h3>פסוק יט</h3>
<b>הִנָּבֵא וְהַךְ כַּף אֶל כָּף.</b> כְּדֶרֶךְ הַסּוֹפְדִים; וּמַה הִיא הַנְּבוּאָה?
<b>וְתִכָּפֵל חֶרֶב שְׁלִישִׁתָה.</b> אֲנִי אָמַרְתִּי <b>חֶרֶב חֶרֶב</b>, חַרְבּוֹ שֶׁל נְבוּכַדְנֶצַּר לְהַחֲרִיב יְרוּשָׁלַיִם (דברי הימים ב לו:יז-כ), וְחֶרֶב בְּנֵי עַמּוֹן בִּגְדַלְיָה (ירמיה מ:יג-יד; מא:ב); עוֹד יֵשׁ חֶרֶב שֶׁל שְׁלִישִׁית, כְּפוּלָה כִּי שְׁתֵּיהֶן הַלָּלוּ <b>חֶרֶב חֲלָלִים</b> תִּהְיֶה, וְהִיא <b>חֶרֶב הֶחָלָל הַגָּדוֹל</b> – הַמַּפֶּלֶת חֲלָלִים רַבִּים:
<b>הַחוֹדֶרֶת לָהֶם.</b> בְּכָל אֲשֶׁר תֵּצְאוּ, תִּרְדֹּף אֶתְכֶם בְּחַדְרֵי חֲדָרִים; הֲרֵי יוֹחָנָן בֶּן קָרֵחַ וְשָׂרֵי הַחֲיָלִים יֵלְכוּ לְמִצְרַיִם, שָׁם תַּשִּׂיגֵם חֶרֶב (ירמיה מב:טו-כב), וְכֵן בְּכָל הַמְּקוֹמוֹת אֲשֶׁר יִמָּלְטוּ מֵהֶם אֶל עָרִים בְּצוּרוֹת, כְּמוֹ שֶׁאָמוּר בָּעִנְיָן: <b>עַל כָּל שַׁעֲרֵיהֶם נָתַתִּי אִבְחַת חֶרֶב</b>:
<h3>פסוק כ</h3>
<b>לָמוּג.</b> לְשׁוֹן הֲנָעָה; לָשׁוֹן אַחֵר: לְשׁוֹן דָּבָר נָמֵס:
<b>וְהַרְבֵּה הַמִּכְשׁוֹלִים.</b> וְהַרְבּוֹת הַמִּכְשׁוֹלִים, וְכֵן כָּל הַרְבֵּה שֶׁבַּמִּקְרָא לְשׁוֹן הַרְבּוֹת הוּא; לְשׁוֹן פָּעוֹל:
<b>אִבְחַת חָרֶב.</b> יֵשׁ פּוֹתְרִין טִבְחַת, טִי״ת תַּחַת אָלֶ״ף בְּא״ט ב״ח; וְיֵשׁ פּוֹתְרִין כְּמוֹ אִבְעַת, לְשׁוֹן ״בְּעָתָה״ (ירמיה ח:טו); וְלֹא יִתָּכֵן, כִּי הַתָּי״ו בְּאִבְחַת אֵינָהּ יְסוֹד, וְלֹא בָּאָה אֶלָּא לִסְמִיכָה, וְהַתִּי״ו בְּבְעָתָה מִן הַיְּסוֹד. וַאֲנִי אוֹמֵר: <b>אִבְחַת חָרֶב</b> הַשְׁמָעַת קוֹל הֲרוּגֵי חֶרֶב, לְשׁוֹן נְבִיחָה, גְּלָאפִ״י שְׁמִינ״ט בְּלַעַ״ז; כִּי נוּ״ן בִּנְבִיחָה יְסוֹד נוֹפֵל הוּא, כְּמוֹ נוּ״ן בִּנְשִׁיכָה, וְתָבֹא אָלֶ״ף בִּמְקוֹמָהּ, כְּמוֹ ״וְאַחֲוָתִי בְאָזְנֵיכֶם״ (איוב יג:יז); ״אָסוּךְ שָׁמֶן״ (מלכים ב ד:ב). וּמְנַחֵם פֵּרֵשׁ כְּמוֹ אֵימַת חֶרֶב, וְאֵין לוֹ דִּמְיוֹן, אֶלָּא פִּתְרוֹנוֹ לְפִי עִנְיָנוֹ:
<b>אָח עֲשׂוּיָה לְבָרָק.</b> אוֹי וְאָח, כִּי עֲשׂוּיָה הִיא לְלַהַט, מְרוּטָה וּמֻבְרֶקֶת:
<b>מְעֻטָּה לְטָבַח.</b> וַעֲטוּיָה בְּשִׂמְלָה עַד תִּתָּפֵשׂ בַּכַּף לְטֶבַח בְּיוֹם הַמִּלְחָמָה. וְיֵשׁ פּוֹתְרִין <b>מְעֻטָּה</b> עַל לְשׁוֹן מִיעוּט, שֶׁמִּתְמַעֶטֶת כְּשֶׁמְּשַׁנְּנִין אוֹתָהּ; וְטָעוּת הוּא בְּיָדָם, כִּי חֶסְרוֹן הַוָּי״ו וְדַגְּשׁוּת הַטִּי״ת יוֹרֶה עָלֶיהָ, כִּי אֵין הַמֵּ״ם שֹׁרֶשׁ בַּתֵּיבָה כְּמֵ״ם שֶׁל ״מְעוּנָה״ וּמְשׁוּנָה וּמְעוּטָה וּ״מְעֻלֶּפֶת סַפִּירִים״ (שיר השירים ה:יד). וּמְנַחֵם חִבֵּר <b>מְעֻטָּה</b> לְשׁוֹן מַחֲשָׁבָה, כְּמוֹ (דניאל ב:יד) ״הֵתִיב עִיטָה וְטַעַם״; אֲבָל דּוּנַשׁ פָּתַר אוֹתוֹ כְּמוֹ ״עֹטֶה אוֹר כַּשַּׂלְמָה״ (תהלים קד:ב):
<h3>פסוק כא</h3>
<b>הִתְאַחֲדִי.</b> אֶל מָקוֹם אֶחָד, אוֹ לְיָמִין אוֹ לִשְׂמֹאל:
<b>מוּעָדוֹת.</b> מְזֻמָּנוֹת:
<h3>פסוק כב</h3>
<b>וְגַם אֲנִי אַכֶּה כַפִּי אֶל כַּפִּי.</b> אֲנִי אוֹמֵר לְךָ הַכֵּה <b>כַּף אֶל כַּף</b>, וְגַם <b>אֲנִי</b> כָּמוֹךָ מְקוֹנֵן עֲלֵיהֶם <b>וְאַכֶּה כַפִּי אֶל כַּפִּי</b>, אַךְ חֲמָתִי בּוֹעֶרֶת בִּי <b>וַהֲנִיחֹתִי</b> אוֹתָהּ:
<h3>פסוק כד</h3>
<b>שִׂים לְךָ שְׁנַיִם דְּרָכִים.</b> כְּמוֹ שֶׁהוּא מְסַיֵּם הַמִּקְרָא:
<b>וְיָד בָּרֵא בְּרֹאשׁ דֶּרֶךְ עִיר.</b> פַּנֵּה לְךָ מָקוֹם בְּרֹאשׁ דֶּרֶךְ שֶׁאַתָּה בָּהּ, וַעֲשֵׂה לְךָ כְּמִין דֶּרֶךְ מְפֻצֶּלֶת לְפָרָשַׁת דְּרָכִים, אֶחָד פּוֹנֶה לְיָמִין וְאֶחָד פּוֹנֶה לִשְׂמֹאל:
<b>יֵצְאוּ שְׁנֵיהֶם.</b> שְׁנֵי הַדְּרָכִים:
<b>וְיָד בָּרֵא.</b> מָקוֹם פַּנֵּה מִן הַקּוֹצִים וְהַבַּרְקָנִים, אֵישְׁרְטִי״ר בְּלַעַ״ז; וְדֻגְמָתוֹ בְּסֵפֶר יְהוֹשֻׁעַ: ״עֲלֵה לְךָ הַיַּעְרָה וּבֵרֵאתָ לְךָ שָׁם״ (יהושע יז:טו), וְעוֹד: ״כִּי הַר יִהְיֶה לָּךְ כִּי יַעַר הוּא וּבֵרֵאתוֹ״ (יהושע יז:יח). וּמְנַחֵם חִבְּרָם כֻּלָּם לְשׁוֹן בְּרִירָה, כְּמוֹ ״בְּרוּ לָכֶם אִישׁ״ (שמואל א יז:ח); <b>בָּרֵא</b> – לִישְׁנְ״ט בְּלַעַז:
<h3>פסוק כה</h3>
<b>דֶּרֶךְ תָּשִׂים לָבוֹא וגו׳.</b> סִימֵּן שְׁתֵּי דְרָכִים הַלָּלוּ לְמֶלֶךְ בָּבֶל הַיּוֹצֵא מֵאַרְצוֹ עַל מְנָת לֵילֵךְ אוֹ לִירוּשָׁלַיִם אוֹ לְרַבַּת בְּנֵי עַמּוֹן, לְאֵיזֶה מִשְּׁתֵּיהֶן שֶׁיִּפּוֹל לוֹ גּוֹרָל בִּקְסָמָיו עָלֶיהָ, כְּמוֹ שֶׁמְּפוֹרָשׁ ״כִּי עָמַד מֶלֶךְ בָּבֶל וגו׳״ (יחזקאל כא:כו):
<h3>פסוק כו</h3>
<b>אֵם הַדֶּרֶךְ.</b> קַארְפוּ״ר בְּלַעַ״ז:
<b>קִלְקַל בַּחִצִּים.</b> לִיהֵט בְּלַהַט חִצִּים; זָרַק חֵץ כְּלַפֵּי מַעְלָה, וְהִיא פּוֹנָה מֵאֵלֶיהָ לְיָמִין אוֹ לִשְׂמֹאל, וְלִמְקוֹם שֶׁהִיא פּוֹנָה – הוּא הַגּוֹרָל:
<b>קִלְקַל בַּחִצִּים.</b> חִבְּרוֹ מְנַחֵם עִם ״נְחֹשֶׁת קָלָל״ (יחזקאל א:ז) וְהוּא ״לֹא פָנִים קִלְקַל״ (קהלת י:י). וְיֵשׁ מַשְׁמָע קִלְקַל – לְשׁוֹן קִלְקוּל, כְּמוֹ ״וְכָל הַגְּבָעוֹת הִתְקַלְקָלוּ״ (ירמיה ד:כד); וְיֵשׁ לוֹעֲזִים קִלְקַל טְרָאאִי״ט בְּלַעַ״ז, וְכֵן תִּרְגֵּם יוֹנָתָן <b>קִלְקַל בַּחִצִּים</b>: ״קְשִׁית בְּגִירְרְיָא״:
<b>שָׁאַל בַּתְּרָפִים.</b> דְּמוּת שֶׁמְּדַבֵּר בִּמְכַשְּׁפוּת; וְיֵשׁ שָׁעָה שֶׁמְּכֻוֶּנֶת, שֶׁאִם עוֹשֵׂהוּ בְּאוֹתָהּ שָׁעָה, יֵשׁ בּוֹ דִּבּוּר לְעוֹלָם:
<b>רָאָה בַּכָּבֵד.</b> יֵשׁ בְּקִיאִים קוֹסְמִים בַּכָּבֵד:
<h3>פסוק כז</h3>
<b>בִּימִינוֹ הָיָה הַקֶּסֶם יְרוּשָׁלִַם.</b> כָּל גּוֹרָלוֹתָיו קָסְמוּ לוֹ לָבֹא יְרוּשָׁלִַם:
<b>לָשׂוּם כָּרִים.</b> שַׁלְטוֹנִים מְמֻנִּים, רָאשֵׁי גְּיָסוֹת:
<b>לָשׂוּם כָּרִים עַל שְׁעָרִים.</b> אַתָּה וְגַיִּס שֶׁלְּךָ, שֵׁב עַל שַׁעַר פְּלוֹנִי:
<b>לִשְׁפֹּךְ סוֹלְלָה.</b> שׁוֹפְכִין עָפָר וְסוֹלְלִין וְצוֹבְרִין תֵּל גָּבוֹהַּ, וְכוֹבְשִׁין אוֹתָהּ כְּעֵין שֶׁכּוֹבְשִׁין תִּלֵּי הַמִּגְדָּלִים, לַעֲמוֹד עָלָיו וּלְהִלָּחֵם בִּבְנֵי הָעִיר:
<h3>פסוק כח</h3>
<b>וְהָיָה לָהֶם.</b> לְיִשְׂרָאֵל, מַה שֶּׁעָשָׂה נְבוּכַדְנֶצַּר:
<b>כִּקְסַם שָׁוְא.</b> וְלֹא יַאֲמִינוּ שֶׁיַּצְלִיחַ; אַךְ בֶּאֱמֶת <b>שְׁבֻעֵי שְׁבֻעוֹת לָהֶם</b> – אַרְבָּעִים וְתִשְׁעָה פְּעָמִים קָסַם לָהֶם נְבוּכַדְנֶצַּר (איכה רבה פתיחתא כג), וְכָל הַקְּסָמִים כִּוְּנוּ זֶה כָּזֶה:
<b>וְהוּא מַזְכִּיר עָוֹן לְהִתָּפֵשׂ.</b> נְבוּכַדְנֶצַּר בְּקָסְמוֹ אֶת קְסָמָיו הָיָה מַזְכִּיר עֲוֹנוֹת שֶׁבְּיַד יִשְׂרָאֵל, שֶׁהָיוּ מוֹדִיעִים לוֹ עַמּוֹן וּמוֹאָב שְׁכֵנֵיהֶם, שֶׁהָיוּ שׁוֹמְעִין אֶת תּוֹכְחוֹת הַנְּבִיאִים:
<b>לְהִתָּפֵשׂ.</b> שֶׁיִּהְיוּ יִשְׂרָאֵל נִתְפָּשִׂים בְּיָדוֹ:
<h3>פסוק כט</h3>
<b>יַעַן הַזְכַּרְכֶם עֲוֹנְכֶם.</b> שֶׁאַתֶּם מְחַדְּשִׁין עֲבֵירוֹת מִיּוֹם אֶל יוֹם, וַעֲוֹנוֹתֵיכֶם הָרִאשׁוֹנִים נִזְכָּרִים עַל יְדֵיהֶם:
<b>בְּהִגָּלוֹת פִּשְׁעֵיכֶם.</b> הַחֲדָשִׁים:
<b>לְהֵרָאוֹת חַטֹּאותֵיכֶם.</b> הַיְשָׁנִים:
<b>יַעַן הִזָּכֶרְכֶם.</b> לְפָנַי לְרָעָה, לְפִיכָךְ:
<b>בַּכַּף תִּתָּפֵשׂוּ.</b> ״בְּיַד מַלְכָּא דְבָבֶל תִּתְמַסְרוּן״ (תרגום יונתן):
<h3>פסוק ל</h3>
<b>חָלָל רָשָׁע.</b> חַיָּב לִהְיוֹת חָלָל בְּרִשְׁעֲךָ:
<b>נְשִׂיא יִשְׂרָאֵל.</b> צִדְקִיָּהוּ:
<b>בְּעֵת עֲוֹן קֵץ.</b> בְּעֵת נִתְמַלֵּאת הַסְּאָה, וְהִגִּיעַ הָעָוֹן הָאַחֲרוֹן הַמְמַלֵּא אֶת הַסְּאָה:
<h3>פסוק לא</h3>
<b>הָסִיר הַמִּצְנֶפֶת וגו׳.</b> כְּתַרְגּוּמוֹ: ״אַעְדִּי מִצְנֶפְתָּא מִשְּׂרָיָה כַּהֲנָא רַבָּא וַאֲבַטֵּל כִּתְרָא מִצִּדְקִיָּה מַלְכָּא, אָמַר דֵּין וְדֵין בְּאַתְרֵיהּ לָא יִתְקַיֵּים״:
<b>הַגְבֵּהַּ וְגוֹ׳.</b> ״גְּדַלְיָה בַר אֲחִיקָם דְּלָאו הֲוָה דִילֵיהּ יִסְבּוּנָהּ, וְצִדְקִיָּהוּ דְּדִילֵיהּ הִיא תַּעְדִּי מִינֵּיהּ״:
<h3>פסוק לב</h3>
<b>עַוָּה עַוָּה.</b> לְשׁוֹן ״עִי הַשָּׂדֶה״ (מיכה א:ו), לְשׁוֹן חֻרְבָּה אַחַר חֻרְבָּה; פְּעָמִים וְשָׁלֹשׁ <b>אֲשִׂימֶנָּה</b>: כְּבָר נִטְּלָה מִיכָנְיָה וְנִתְּנָה לְצִדְקִיָּה (מלכים ב כד:ח-יז), וּמִצִּדְקִיָּה תִּנָּתֵן לִגְדַלְיָה (מלכים ב כה:א-כב), הֲרֵי שְׁתַּיִם. וּמְנַחֵם חִבֵּר עַוָּה עִם ״עָוְתָה וַשְׁתִּי הַמַּלְכָּה״ (אסתר א:טז); ״הֶעֱוִינוּ וְהִרְשָׁעְנוּ״ (תהלים קו:ו):
<b>גַּם זֹאת לֹא הָיָה.</b> גַּם לִגְדַלְיָה לֹא תִתְקַיֵּם, <b>עַד בֹּא</b> יִשְׁמָעֵאל בֶּן נְתַנְיָה (מלכים ב כה:כה-כו):
<b>אֲשֶׁר לוֹ הַמִּשְׁפָּט.</b> אֲשֶׁר עָלָיו שַׂמְתִּי לְהִפָּרַע נִקְמָתִי וּמִשְׁפָּטִי:
<b>וּנְתַתִּיו.</b> בְּיָדוֹ:
<h3>פסוק לג</h3>
<b>אֶל בְּנֵי עַמּוֹן וְאֶל חֶרְפָּתָם.</b> אֲשֶׁר שָׂמְחוּ בִּנְפֹל גּוֹרָלוֹ שֶׁל נְבוּכַדְנֶצַּר בִּקְסָמָיו לָבֹא עַל יְרוּשָׁלַיִם, וְחֵרְפוּ אוֹתִי וְאֶת עַמִּי לֵאמֹר, יַד עֲבוֹדַת כּוֹכָבִים וּמַזָּלוֹת שֶׁלָּהֶם רָמָה:
<b>לְהָכִיל.</b> חֲלָלִים רַבִּים, <b>לְמַעַן בָּרָק</b> לְמַעַן לֹא יֶחְשַׁךְ מַרְאֵה לַהַט שֶׁלָּהּ בַּחֲלָלֶיהָ:
<h3>פסוק לד</h3>
<b>בַּחֲזוֹת לָךְ שָׁוְא.</b> קוֹסְמֵי עַמּוֹן חָזוּ לָהֶם שָׁוְא, לֵאמֹר: לֹא יָבֹא עוֹד עָלֵינוּ:
<b>לָתֵת אוֹתְךָ אֶל צַוְּארֵי חַלְלֵי רְשָׁעִים.</b> לְהַטְעוֹתְךָ וְלָתֵת אֶת צַוָּארְךָ כְּצַוְּארֵי חַלְלֵי רְשָׁעִים שֶׁל יִשְׂרָאֵל:
<b>אֲשֶׁר בָּא יוֹמָם וְגוֹ׳.</b> יוֹם שֶׁלָּהֶם:
<h3>פסוק לה</h3>
<b>הָשַׁב.</b> כְּמוֹ הָשֵׁב, שֶׁהֲרֵי הַשִּׁי״ן רָפָה; הַמְתִּינִי עַד שׁוּב חֶרֶב שֶׁעַל יִשְׂרָאֵל <b>אֶל תַּעְרָהּ</b>, וְאַחַר כָּךְ, כְּשֶׁיִּגְמֹר נִקְמָתוֹ בְּיִשְׂרָאֵל, יָשׁוּב עָלֶיךָ, וּ<b>בִמְקוֹם אֲשֶׁר נִבְרֵאת וְגוֹמֵר</b>:
<h3>פסוק לו</h3>
<b>אָפִיחַ עָלָיִךְ.</b> לְשׁוֹן נְפִיחַת אֵשׁ בְּמַפּוּחַ:
<b>אֲנָשִׁים בֹּעֲרִים.</b> מַנְהִיגִין עַצְמָן בְּשִׁגָּעוֹן לְחַבֵּל וּלְהַשְׁחִית:
<b>חָרָשֵׁי מַשְׁחִית.</b> ״אוּמָנִין לְקַטְלָא״ (זֶה יָמִים רַבִּים שֶׁפֵּרַשְׁתִּי פָּרָשָׁה זוֹ כַּאֲשֶׁר כָּתוּב לְמַעְלָה עַכְשָׁו אֲנִי רוֹאֶה בְּשִׁנּוּי לְשׁוֹנוֹת שֶׁבָּהּ שֶׁאֵין הַנָּבִיא מְדַבֵּר אֶלָּא עַל הַחֶרֶב), <b>לָתֵת אוֹתְךָ אֶל צַוְּארֵי חַלְלֵי רְשָׁעִים וְגוֹ׳, הָשֵׁב אֶל תַּעְרָהּ וְגוֹ׳, אָפִיחַ עָלֶיךָ וְגוֹ׳</b> אֵינוֹ נוֹפֵל לָשׁוֹן זֶה אֶלָּא עַל מַתֶּכֶת, וְכֵן <b>חָרָשֵׁי מַשְׁחִית</b>. וְנִרְאֶה בְּעֵינַי שֶׁעַל נְבוּכַדְנֶאצַּר נֶאֶמְרָה נְבוּאָה זוֹ, וְכֵן מַשְׁמַע (לג) <b>הִנָּבֵא וְאָמַרְתָּ כֹּה אָמַר ה׳ אֱלֹהִים עַל בְּנֵי עַמּוֹן וְעַל חֶרְפָּתָם</b>, כְּלוֹמַר (שֶׁחֶרְפָּתִי, שֶׁמְּחָרְפִים הָיוּ) עַל נְבוּכַדְנְצַר (בִּשְׁבִיל נְבוּכַדְנֶצַּר) שֶׁבְּנֵי עַמּוֹן מְחָרְפִים אֶת יִשְׂרָאֵל עַל שֶׁהֶחֱרִיבָם נְבוּכַדְנֶצַּר:
״<b>חֶרֶב חֶרֶב פְּתוּחָה.</b> חֶרֶב נְבוּכַדְנֶצַּר הַכְּפוּלָה לָצֵאת בִּשְׁנֵי הַדְּרָכִים, עַל יְרוּשָׁלַיִם וְעַל בְּנֵי עַמּוֹן, כְּמוֹ בַּפָּרָשָׁה הָעֶלְיוֹנָה (לעיל כג). הֲרֵי פֻּרְעָנוּת לִבְנֵי עַמּוֹן:
(לד) <b>בַּחֲזוֹת לְךָ שָׁוְא בִּקְסָם לְךָ כָּזָב.</b> אַתָּה סָבוּר כִּי עַל יְדֵי קְסָמֶיךָ שֶׁל הֶבֶל וְשָׁוְא וְכָזָב אַתָּה מַצְלִיחַ, שֶׁחַרְבְּךָ נְתוּנָה <b>אֶל צַוְּארֵי חֲלָלִים הָרְשָׁעִים שֶׁבָּא יוֹמָם</b> בִּגְזֵרָה מִלְּפָנַי, בְּעֵת תַּשְׁלוּם אֶת קִצָּם:
(לה) <b>הָשֵׁב אֶל תַּעְרָהּ.</b> כְּלוֹמַר, הָעֵת יָבֹא שֶׁתָּשׁוּב אֶל תַּעְרָהּ וְתְקַבֵּל הַחֶרֶב פּוּרְעָנוּתָהּ מִיַּד מַלְכֵי מָדַי, וְאָז <b>אָפִיחַ עָלֶיךָ בְּאֵשׁ עֶבְרָתִי וְתִהְיֶה נְתוּנָה בְּיַד</b> נַפָּחִים שׁוֹטִים שֶׁהֵם <b>חָרָשֵׁי מַשְׁחִית</b> שֶׁיָּבוֹאוּ לְחַדֶּדְךָ וּלְמוֹרְטֶךָ כַּאֲשֶׁר מֵאָז וְיַשְׁחִיתוּךָ:
<h2>פרק כב</h2>
<h3>פסוק ב</h3>
<b>וַיְהִי דְבַר ה׳ אֵלַי לֵאמֹר. הֲתִשְׁפֹּט אֶת עִיר הַדָּמִים.</b> יְרוּשָׁלַיִם:
<b>וְהוֹדַעְתָּהּ.</b> מֵפִיק הֵ״א וְהוֹדַעְתָּהּ, אוֹתָהּ:
<h3>פסוק ג</h3>
<b>עִיר שׁוֹפֶכֶת דָּם בְּתוֹכָהּ לָבוֹא עִתָּהּ.</b> הֲרֵי זֶה מִקְרָא מְסֹרָס, וְזֶהוּ פֵּירוּשׁוֹ: <b>עִיר שׁוֹפֶכֶת דָּם בְּתוֹכָהּ</b>, אָמַר ה׳ אֱלֹהִים, <b>לָבוֹא עִתָּהּ</b>:
<b>וְעָשְׂתָה גִלּוּלִים.</b> כְּמוֹ וַאֲשֶׁר עָשְׂתָה גִלּוּלִים וְגוֹ׳:
<h3>פסוק ד</h3>
<b>עַד שְׁנוֹתָיִךְ.</b> גְּזֵרַת ״וְנוֹשַׁנְתֶּם״ (דברים ד:כה) בְּגִימַטְרִיָּא שֶׁאָמַר מֹשֶׁה:
<b>וְקַלָּסָה.</b> דִּבָּה; שֶׁהַכֹּל נִדְבָּרִים בָּךְ; פַּרְלְרִי״ץ בְּלַעַ״ז:
<h3>פסוק ה</h3>
<b>יִתְקַלְּסוּ בָךְ.</b> וּמָה הִיא הַקַּלָּסוּת? <b>טְמֵאַת הַשֵּׁם</b>. זוֹ הִיא שֶׁטִּמֵּאת אֶת שְׁמָהּ; שֶׁהָיוּ נִקְרָאִים ״עַם קָדוֹשׁ״, ״בָּנִים״ לְיוֹצְרָם (דברים יד:א-ב), וְגָרְמוּ עַצְמָם לְהִקָּרְאוֹת ״עַם טְמֵא שְׂפָתַיִם״ (ישעיהו ו:ה):
<h3>פסוק ו</h3>
<b>אִישׁ לִזְרוֹעוֹ.</b> כָּל דְּאַלִּים גָּבַר (בבא בתרא לד:):
<h3>פסוק ז</h3>
<b>אָב וָאֵם הֵקַלּוּ בָךְ.</b> כָּל הַתּוֹעֵבוֹת שֶׁבְּפָרָשַׁת קְדֹשִׁים תִּהְיוּ (ויקרא יט-כ), שֶׁהוּזְהֲרוּ עֲלֵיהֶם, נִמְנוּ כָאן:
<h3>פסוק ח</h3>
<b>קָדָשַׁי בָּזִית.</b> וְלֹא כְּמוֹ שֶׁאָמַרְתִּי ״לִרְצֹנְכֶם תִּזְבָּחוּ״ (ויקרא יט:ה):
<h3>פסוק ט</h3>
<b>וְאֶל הֶהָרִים אָכְלוּ בָךְ.</b> ״וּבְטוּרַיָּא פְּלָחוּ בֵּיךְ לְטָעֲוָותָא״ (תרגום יונתן):
<b>זִמָּה עָשׂוּ.</b> עֵצוֹת שֶׁל רְשָׁעָה:
<h3>פסוק יב</h3>
<b>וַתְּבַצְּעִי רֵעַיִךְ בַּעֹשֶׁק.</b> הֶעֱשַׁרְתְּ אֶת אוֹהֲבַיִךְ בָּעֹשֶׁק שֶׁעָשַׁקְתְּ מִן הָעֲנִיִּים. לָשׁוֹן אַחֵר: <b>וַתְּבַצְּעִי</b> – לְשׁוֹן גֶּזֶל, כְּמוֹ ״וּבֹצֵעַ בֵּרֵךְ נִאֵץ ה׳״ (תהלים י:ג); וְכֹה פִּתְרוֹנוֹ: וַתִּגְזְלִי לְרֵעַיִךְ בְּעֹשֶׁק:
<h3>פסוק יג</h3>
<b>הִכֵּיתִי כַפִּי.</b> צָעַקְתִּי וַוי וְקִינָה:
<b>אֶל בִּצְעֵיךְ.</b> כָּאן לָמַדְנוּ שֶׁהַגָּזֵל קָשֶׁה מִן הַכֹּל, שֶׁעָלָיו נִתְחַתֵּם גְּזַר דִּין (קהלת רבה ג:יב):
<h3>פסוק יד</h3>
<b>אֲשֶׁר אֲנִי עוֹשֶׂה אוֹתָךְ.</b> פּוֹעֵל לָךְ כְּפָעֳלֵךְ:
<h3>פסוק טו</h3>
<b>וְהַתִּמּוֹתִי.</b> וְכִלִּיתִי:
<h3>פסוק טז</h3>
<b>וְנִחַלְתְּ בָּךְ.</b> תִּתְחַלְחֲלִי בְּעַצְמֵךְ עַל מַה שֶּׁעָשִׂית:
<h3>פסוק יח</h3>
<b>לְסִיג.</b> תַּעֲרֹבֶת פְּסֹלֶת הַמְּעֹרָב בְּכֶסֶף וְזָהָב, וְצָרִיךְ לְהַתִּיכוֹ בָּאֵשׁ לְצָרְפוֹ:
<b>כּוּר.</b> שֶׁצּוֹרְפִין בּוֹ זָהָב:
<h3>פסוק כ</h3>
<b>קְבֻצַת כֶּסֶף.</b> כַּאֲשֶׁר יְקַבֵּץ הַצּוֹרֵף אֶת כָּל הַסִּיגִים <b>אֶל תּוֹךְ כּוּר</b>:
<b>לָפַחַת.</b> לְנַפֵּחַ:
<b>לְהַנְתִּיךְ.</b> ״וְיָצַקְתָּ״ (שמות כה:יב) מְתַרְגֵּם: ״וְתַתִּיךְ״:
<h3>פסוק כד</h3>
<b>לֹא גֻשְׁמָהּ בְּיוֹם זָעַם.</b> לֹא נִתַּן גֶּשֶׁם הָרָאוּי לָהּ לְטַהֵר <b>בְּיוֹם זָעַם</b>; וּפֵירוּשׁ הַדָּבָר כְּתַרְגּוּמוֹ: ״לָא אִיתְעֲבִידוּ בָהּ עוֹבְדִין טָבִין דְּיִגְנוּן עֲלָהּ בְּיוֹם לְוָוט״:
<h3>פסוק כה</h3>
<b>קֶשֶׁר נְבִיאֶיהָ.</b> נִקְשָׁרִים יַחַד בְּעֵצָה רָעָה:
<b>נֶפֶשׁ אָכָלוּ.</b> שֶׁהָיוּ נוֹטְלִין שֹׁחַד וּמַחֲזִיקִין יְדֵי מְרֵעִים, לַהֲרֹג וְלִשְׁלֹל וְלָבֹז, וְנִבָּאִין לָהֶם שָׁלוֹם:
<b>חֹסֶן.</b> מָמוֹן:
<h3>פסוק כו</h3>
<b>חָמְסוּ תוֹרָתִי.</b> עֲלֵיהֶם הָיָה לְהוֹכִיחַ וּלְהוֹרוֹת וּלְהוֹדִיעַ חֹק וּמִשְׁפָּט, וְלֹא עָשׂוּ, הֲרֵי זֶה <b>חָמָס</b>, שֶׁחֲמָסוּהָ מִן הַצְּרִיכִין לִלְמֹד:
<b>וָאֵחַל.</b> וְנִתְחַלַּלְתִּי:
<h3>פסוק כז</h3>
<b>לְמַעַן בְּצֹעַ בָּצַע.</b> לַחֲטֹף מָמוֹן:
<h3>פסוק כח</h3>
<b>טָחוּ לָהֶם תָּפֵל.</b> דּוֹמִין לְטָחֵי בִּנְיָן בְּטִיט שֶׁאֵינוֹ מְעֻבָּד כָּל צָרְכּוֹ, שֶׁאֵין בּוֹ תֶּבֶן, וְהוּא נִפְשָׁר מֵאֵלָיו בְּבֹא עָלָיו גְּשָׁמִים; וְלָשׁוֹן <b>תָּפֵל</b> – כָּל דָּבָר הַמְחֻסָּר תִּקּוּן:
<h2>פרק כג</h2>
<h3>פסוק ב</h3>
<b>שְׁתַּיִם נָשִׁים.</b> ״תַּרְתֵּי מְדִינָן, דְּאִינוּן כְּתַרְתֵּין נְשִׁין״ (תרגום יונתן):
<b>בְּנוֹת אֵם אֶחָת.</b> שְׁתֵּיהֶן מִכְּנֶסִיָּה אַחַת, נֶחְלְקוּ לִשְׁתַּיִם בִּימֵי רְחַבְעָם (מלכים א יב:א-יט):
<h3>פסוק ג</h3>
<b>שָׁמָּה מֹעֲכוּ.</b> בְּנֵי מִצְרַיִם אֶת שְׁדֵיהֶם, לְשׁוֹן ״וּמָעוּךְ״ (ויקרא כב:כד):
<b>וְשָׁם עָשׂוּ.</b> הַמִּצְרִיִּים אֶת <b>דַּדֵּי בְּתוּלֵיהֶן</b>; כְּלוֹמַר: לִמְּדוּם אֶת דַּרְכֵי תּוֹעֲבוֹתָם. <b>עָשׂוּ</b> – אִיטִיינִירִי״שׁ בְּלַעַ״ז:
<h3>פסוק ד</h3>
<b>וּשְׁמוֹתָן.</b> בְּכִנּוּי: <b>אָהֳלָה וְאָהֳלִיבָה</b>:
<b>וּשְׁמוֹתָן.</b> הָרִאשׁוֹנִים: <b>שֹׁמְרוֹן</b> הִיא שֶׁאֲנִי מְכַנֶּה <b>אָהֳלָה</b>, שֶׁנַּעֲשֵׂית אֹהֶל מִתְּחִלָּה לְעֶגְלֵי יָרָבְעָם (מלכים א יב:כח-כט) וּבֵית הַבַּעַל לְאַחְאָב (מלכים א טז:לב); וְאַף עַל פִּי שֶׁשּׁוֹמְרוֹן לֹא נִבְנְתָה אֶלָּא בִּימֵי עָמְרִי (מלכים א טז:כג-כד), קוֹרֵא אֶת מַלְכֵי יִשְׂרָאֵל עַל שְׁמָהּ, שֶׁמִּשֶּׁנִּבְנֵית נַעֲשֵׂית רֹאשׁ:
<b>אָהֳלִיבָה.</b> עַל שֵׁם שֶׁאָהֳלִי הָיָה בָהּ וּמִקְדָּשִׁי:
<h3>פסוק ה</h3>
<b>וַתַּעְגַּב.</b> וַתִּתְאַוֶּה; אִישְׁוִויי״ר בְּלַעַ״ז; לָשׁוֹן אַחֵר: דִּישְׁשִׁירִי״ר:
<b>אֶל אַשּׁוּר קְרוֹבִים.</b> שֶׁהָיוּ שְׁכֵנִים לָהּ, וְשָׁלְחוּ לָהֶם לִהְיוֹת לָהֶם לְעֵזֶר; זֶה הָיָה מְנַחֵם בֶּן גָּדִי (מלכים ב טו:יט) שֶׁנָּתַן מַס לְפוּל מֶלֶךְ אַשּׁוּר ״לִהְיוֹת יָדוֹ אִתּוֹ לְהַחֲזִיק הַמַּמְלָכָה בְּיָדוֹ״. וְהַנָּבִיא מְדַמֶּה הַדָּבָר לְאִשָּׁה מְנָאֶפֶת, שֶׁאִם הָיוּ עוֹבְדִים לְהַקָּדוֹשׁ בָּרוּךְ הוּא, לֹא נִצְטָרְכוּ לְמַלְכֵי אַשּׁוּר:
<h3>פסוק ז</h3>
<b>וַתִּתֵּן תַּזְנוּתֶיהָ עֲלֵיהֶם.</b> לֵב נִיאוּפִים וְרוּחַ זְנוּנִים נָתְנָה עֲלֵיהֶם, שֶׁהָיְתָה מִתְאַוָּה לָהֶם:
<b>וּבְכֹל אֲשֶׁר עָגְבָה וְגוֹ׳.</b> בְּכָל עוֹבְדֵי כּוֹכָבִים וּמַזָּלוֹת אֲשֶׁר נִשְׁתַּתְּפָה עִמָּהֶם לָמְדָה דְּרָכֵיהֶם וְ<b>נִטְמְאָה בְּגִלּוּלֵיהֶם</b>:
<h3>פסוק ח</h3>
<b>וְאֶת תַּזְנוּתֶיהָ מִמִּצְרַיִם לֹא עָזָבָה.</b> גַּם עַל מַלְכֵי מִצְרַיִם סָמְכוּ, שֶׁמָּצִינוּ בְּהוֹשֵׁעַ בֶּן אֵלָה ״אֲשֶׁר שָׁלַח מַלְאָכִים אֶל סוֹא מֶלֶךְ מִצְרָיִם״ (מלכים ב יז:ד):
<b>כִּי אוֹתָהּ שָׁכְבוּ וגו׳.</b> וּמֵאָז <b>וַיִּשְׁפְּכוּ תַזְנוּתָם עָלֶיהָ</b> – תַּאֲוַת זְנוּנִים נִכְנַס בָּהּ מִימֵי נְעוּרֶיהָ:
<h3>פסוק ט</h3>
<b>לָכֵן נְתַתִּיהָ וְגוֹ׳.</b> שֶׁבָּא סַנְחֵרִיב וְהִגְלָה אוֹתָם (מלכים ב יז:ה-ו):
<h3>פסוק י</h3>
<b>וַתְּהִי שֵׁם לַנָּשִׁים.</b> לוּקַח מֵהֶן קְלָלָה לְכָל הַנּוֹאֲפוֹת לְהִוָּסֵר מִמֶּנָּה, רְאוּ מַה עָלְתָה לִפְלוֹנִית עַל זִמָּתָהּ:
<b>וּשְׁפוּטִים.</b> כְּמוֹ ״שְׁפָטִים״ (יחזקאל ה:י), יוּשְׁטִישָׁא״ט בְּלַעַ״ז:
<h3>פסוק יא</h3>
<b>וַתֵּרֶא אֲחוֹתָהּ אָהֳלִיבָה.</b> אֶת כָּל הָרָעָה אֲשֶׁר בָּא לַאֲחוֹתָהּ עַל זְנוּנֶיהָ, וְלֹא יָרְאָה:
<b>וַתַּשְׁחֵת עַגְבָתָהּ.</b> תַּאֲוָתָהּ; זוֹיְט״ר בְּלַעַ״ז:
<h3>פסוק יב</h3>
<b>אֶל בְּנֵי אַשּׁוּר עָגָבָה.</b> זֶה אָחָז, שֶׁשָּׁלַח אֶל מֶלֶךְ אַשּׁוּר לְעֶזְרָה (מלכים ב טז:ז):
<h3>פסוק יד</h3>
<b>וַתּוֹסֶף אֶל תַּזְנוּתֶיהָ.</b> לְהִתְאַוּוֹת לַצְּלָמִים שֶׁלֹּא רָאֲתָה אוֹתָם אֶלָּא דְּמוּתָם:
<b>מְחֻקָּה עַל הַקִּיר וְגוֹ׳ בַּשָּׁשַׁר.</b> כָּזֹאת לֹא עָשְׂתָה אֲחוֹתָהּ:
<b>צַלְמֵי כַשְׂדִּים.</b> דְּמוּת אַנְשֵׁי כַשְׂדִּים, שֶׁמְּשֻׁנִּין בִּלְבוּשֵׁיהוֹן:
<b>בַּשָּׁשַׁר.</b> מִינֵי צִיּוּר:
<h3>פסוק טו</h3>
<b>חֲגוֹרֵי אֵזוֹר.</b> כֵּן דֶּרֶךְ לְבוּשֵׁי כַשְׂדִּים:
<b>סְרוּחֵי טְבוּלִים.</b> יְתֵירֵי כּוֹבָעִים גְּדוֹלִים. וּמְנַחֵם פֵּירֵשׁ כְּמוֹ ״וַיִּטְבְּלוּ הַכֻּתֹּנֶת בְּדָם״ (בראשית לז:לא), וּפִתְרוֹן <b>סְרוּחֵי טְבוּלִים</b> כֵּן הוּא: ״סֶרַח הָעוֹדֵף״ (שמות כו:יב) מִן הַמִּצְנֶפֶת צְבוּעָה. <b>טְבוּלִים</b> אֵין לוֹ דִּמְיוֹן, וּפִתְרוֹנוֹ לְפִי הָעִנְיָן; וְכֵן תִּרְגֵּם יוֹנָתָן: ״מְחַתִּין קוֹלְסִין״:
<b>שָׁלִישִׁים.</b> גִּבּוֹרִים:
<h3>פסוק טז</h3>
<b>לְמַרְאֵה עֵינֶיהָ.</b> בִּשְׁבִיל שֶׁרָאֲתָה דְּמוּת צוּרָתָן:
<h3>פסוק יז</h3>
<b>וַיָּבֹאוּ אֵלֶיהָ בְּנֵי בָבֶל לְמִשְׁכַּב דּוֹדִים.</b> כָּרְתוּ יַחַד בְּרִית. וְאוֹמֵר אֲנִי שֶׁזֶּה נֶאֱמַר עַל חִזְקִיָּה, שֶׁשָּׂמַח עַל מַלְאֲכֵי מְרֹדַךְ בַּלְאֲדָן (ישעיהו לט:א) וְהֶאֱכִילָן עַל שֻׁלְחָנוֹ וְהֶרְאָם אֶת כָּל בֵּית נְכֹתֹה, וְדוּגְמָא שֶׁאָמַר הַנָּבִיא אַנְשֵׁי מְחֻקֶּה עַל הַקִּיר, לְפִי שֶׁמֵאֶרֶץ רְחוֹקָה בָּאוּ וְלֹא הָיוּ בְּנֵי כַשְׂדִּים רְגִילִים אֶצְלָם, כְּמוֹ שֶׁנֶּאֱמַר שָׁם ״מֵאֶרֶץ רְחוֹקָה בָּאוּ אֵלַי״, וּבִשְׁבִיל רְאוּת פְּנֵיהֶם פַּעַם אַחַת נִתְחַבְּבוּ עָלָיו וְהִקְפִּיד הַקָּדוֹשׁ בָּרוּךְ הוּא עַל הַדָּבָר, כְּמָה שֶׁנֶּאֱמַר ״הִנֵּה יָמִים בָּאִים וְנִשָּׂא אֶת כָּל אֲשֶׁר בְּבֵיתֶךָ וְגוֹ׳״ (שם), ובדברי הימים (ב לב:כה) ״וְלֹא כִגְמוּל עָלָיו הֵשִׁיב חִזְקִיָּהוּ כִּי גָבַהּ לִבּוֹ וַיְהִי עָלָיו קֶצֶף גָּדוֹל וְגוֹמֵר״:
<b>וַתֵּקַע נַפְשָׁהּ מֵהֶם.</b> שֶׁמָּרַד בָּהֶם יְהוֹיָקִים וְצִדְקִיָּהוּ (מלכים ב כד:א, כ), וַתֵּקַע אשלוקי״ר בְּלַעַ״ז, <b>וַתֵּקַע</b> כְּמוֹ ״וַתֵּקַע כַּף יֶרֶךְ יַעֲקֹב״ (בראשית לב:כו), הוּקְעָה, לְשׁוֹן חִבּוּר וּתְקִיעַת עֵץ בָּאָרֶץ הוּא, וְכֵן בְּהִשְׁתַּלְפוֹ מִן הָאָרֶץ יִפּוֹל בּוֹ לְשׁוֹן קְעִיָּה, כַּאֲשֶׁר תֹּאמַר ״וַתַּשְׁרֵשׁ שָׁרָשֶׁיהָ״ (תהילים פ:י) לְשׁוֹן קְלִיטָה, ״וּבְכָל תְּבוּאָתִי תְשָׁרֵשׁ״ (איוב לא:יב) לְשׁוֹן עִקּוּר, וְכֵן ״בִּסְעִיפֶיהָ פֹּרִיָּה״ (ישעיהו יז:ו) לְשׁוֹן עֲנָפִים, ״וּמְסָעֵף פָּארָה״ (ישעיהו י:לג) לְשׁוֹן קוֹצֵץ עַנְפֵי הָעֵץ וּפְאֵרוֹתָיו:
<h3>פסוק יט</h3>
<b>לִזְכֹּר אֶת יְמֵי נְעוּרֶיהָ.</b> עָלְתָה עַל לִבָּהּ תַּאֲוַת בְּנֵי מִצְרַיִם, שֶׁשָּׁלַח צִדְקִיָּהוּ אֲלֵיהֶם, שֶׁנֶּאֱמַר ״וַיִּמְרֹד בּוֹ לִשְׁלֹחַ מַלְאָכָיו מִצְרַיִם״ (יחזקאל יז:טו):
<h3>פסוק כ</h3>
<b>וַתַּעְגְּבָה עַל פִּלַגְשֵׁיהֶם.</b> עַל פִּלַּגְשׁוּתָם, לִהְיוֹת לָהֶם לְפִילֶּגֶשׁ:
<b>אֲשֶׁר בְּשַׂר חֲמוֹרִים בְּשָׂרָם.</b> אֵבֶר תַּשְׁמִישׁ:
<b>וְזִרְמַת סוּסִים.</b> לְשׁוֹן רִבּוּי תַּשְׁמִישׁ; שֶׁמַּרְבִּים תַּשְׁמִישׁ יוֹתֵר מִשְּׁאָר כָּל הַזְּכָרִים שֶׁבַּבְּהֵמָה:
<b>זִרְמַת.</b> קִלּוּחַ הַזֶּרַע, כְּמוֹ ״זֶרֶם מַיִם עָבָר״ (חבקוק ג:י):
<h3>פסוק כא</h3>
<b>וַתִּפְקְדִי.</b> וַתִּזְכְּרִי:
<b>בַּעֲשׂוֹת.</b> לְשׁוֹן כְּבִישָׁה:
<h3>פסוק כב</h3>
<b>אֶת מְאַהֲבַיִךְ.</b> אֶת כַּשְׂדִּים, אֲשֶׁר עָרְבוּ עַל חִזְקִיָּהוּ (ישעיה לט:א-ב):
<b>אֶת אֲשֶׁר נָקְעָה נַפְשֵׁךְ מֵהֶם.</b> אֲשֶׁר חָזַר צִדְקִיָּהוּ וּשְׂנָאָם וּמָרַד בָּהֶם (מלכים ב כד:כ):
<h3>פסוק כג</h3>
<b>פְּקוֹד וְשׁוֹעַ וְקוֹעַ.</b> תִּרְגֵּם יוֹנָתָן שֵׁם מְדִינוֹת, וּמִקְרָא מְסַיְּעוֹ (ירמיהו נ:כא) ״עַל הָאָרֶץ מְרָתַיִם עֲלֵה עָלֶיהָ וְעַל יוֹשְׁבֵי פְּקוֹד״, וְהַפּוֹתְרִים אוֹמְרִים לְשׁוֹן פְּקִידִים וְשָׂרִים וְשַׁלְטוֹנִים:
<b>וּקְרוּאִים.</b> שְׁמוֹנְ״ץ בְּלַעַ״ז:
<h3>פסוק כד</h3>
<b>הֹצֶן.</b> פֵּרַשׁ דּוּנַשׁ: אֶחָד מִכְּלֵי הַמִּלְחָמָה הוּא; וַאֲנִי אוֹמֵר: לְשׁוֹן הַקָּפוֹת מַחֲנוֹת, כְּמוֹ ״וְלִצְנִינִים בְּצִדֵּיכֶם״ (במדבר לג:נה) – ״וּלְמַשְׁרְיָין מַקְּפַנְכוֹן״. <b>הֹצֶן</b> – (מְנַחֵם פֵּרְשׁוּ כְּמוֹ ״צִנָּה וְסֹחֵרָה אֲמִתּוֹ״ (תהלים צא:ד); וְאֵין דּוּנַשׁ מוֹדֶה לוֹ; וְהַתַּרְגּוּם שֶׁמְּתַרְגֵּם ״וְיֵיתוֹן עֲלָךְ בְּמָאנֵי זַיְנָא״ מְסַיֵּעַ לְדוּנַשׁ): הֹצֶן כְּמוֹ בְּהֹצֶן. וְיֵשׁ מַשְׁמָע הֹצֶן כְּמוֹ ׳חֹצֶן׳, מִן ״וְהֵבִיאוּ בָנַיִךְ בְּחֹצֶן״ (ישעיהו מט:כב), שֶׁפֵּרוּשׁוֹ: זְרוֹעַ, וְכֵן <b>וּבָאוּ עָלַיִךְ הֹצֶן</b> (כאן), וְעִנְיָנוֹ: חַיִל, כְּמוֹ ״וּזְרֹעוֹת הַנֶּגֶב״ (דניאל יא:טו), שֶׁפֵּרוּשׁוֹ: וְחַיָּלוֹת הַנֶּגֶב:
<b>וְנָתַתִּי לִפְנֵיהֶם מִשְׁפָּט.</b> מַה שֶּׁעָלַי לִשְׁפּוֹט, אֶעֱשֶׂה אוֹתָם שְׁלוּחַי לַעֲשׂוֹת הַמִּשְׁפָּט:
<b>בְּמִשְׁפְּטֵיהֶם.</b> מִשְׁפָּט שֶׁלֹּא כָתַבְתִּי בְּתוֹרָתִי, וְהוּא מִמִּשְׁפְּטֵי נִימוּסֵיהֶם; וְאֵיזֶה זֶה? זֶה סִימוּי עֵינַיִם, שֶׁעִוְּרוּ אֶת עֵינֵי צִדְקִיָּהוּ (מלכים ב כה:ז):
<h3>פסוק כה</h3>
<b>אַפֵּךְ וְאָזְנַיִךְ.</b> הֵם תִּפְאֶרֶת הַפַּרְצוּף, וְלָהֶם הִמְשִׁיל הַכְּהוּנָּה וְהַמַּלְכוּת:
<b>וְאַחֲרִיתֵךְ.</b> שְׁאָר הָעָם:
<b>וְאַחֲרִיתֵךְ תֵּאָכֵל בָּאֵשׁ.</b> ״וּשְׁפַר אַרְעִיךְ״ (תרגום יונתן), שֶׁהֵן ׳אַחֲרִיוּת׳ לִישָּׁעֵן עֲלֵיהֶם לְפַרְנָסָה:
<h3>פסוק כו</h3>
<b>אֶת בְּגָדַיִךְ.</b> בִּגְדֵי כְהֻנָּה:
<h3>פסוק כח</h3>
<b>אֲשֶׁר שָׂנֵאת.</b> כַּשְׂדִּים שֶׁמָּרַדְתָּ בָּהֶם (מלכים ב כד:כ):
<h3>פסוק ל</h3>
<b>עָשֹׂה אֵלֶּה.</b> לְשׁוֹן פָּעוּל, פיישנ״ט בְּלַעַ״ז:
<h3>פסוק לב</h3>
<b>מִרְבָּה לְהָכִיל.</b> יְתֵרָה מִלְּהָכִיל, כְּמוֹ מִלִּסְבּוֹל:
<h3>פסוק לג</h3>
<b>וּשְׁמָמָה.</b> תִּמָּהוֹן:
<h3>פסוק לד</h3>
<b>וּמָצִית.</b> לְשׁוֹן מוֹצֵץ עַד הַתַּמְצִית, אישוצרא״ש בְּלַעַ״ז:
<b>וְאֶת חֲרָשֶׂיהָ.</b> דִּמָּה כּוֹס הַמַּשְׁקֶה פֻּרְעָנוּת לְיִשְׂרָאֵל לִכְלִי חֶרֶשׂ, שֶׁמִּשֶּׁנִּשְׁתַּבֵּר אֵין לוֹ תַּקָּנָה, כָּךְ מִשֶּׁתָּבֹא תְּשׁוּעָתָם וְיִשָּׁבֵר הַכּוֹס, לֹא יָשׁוּב לְהַשְׁקוֹתָם עוֹד; וּכְשֶׁהוּא מְדַבֵּר בְּהַשְׁקָאַת הָעוֹבְדֵי כּוֹכָבִים וּמַזָּלוֹת, קוֹרֵא אוֹתוֹ זָהָב, שֶׁנֶּאֱמַר ״כּוֹס זָהָב בָּבֶל בְּיַד ה׳ הַמְשַׁכֶּרֶת כָּל הָאָרֶץ״ (ירמיהו נא:ז):
<b>וְאֶת חֲרָשֶׂיהָ תְּגָרֵמִי.</b> כְּמוֹ ״וְעַצְמֹתֵיהֶם יְגָרֵם״ (במדבר כד:ח), ״לֹא גָרְמוּ לַבֹּקֶר״ (צפניה ג:ג), רוֹנְגִיי״ר בְּלַעַ״ז, גּוֹרֵר בְּשִׁנָּיו אֶת סְבִיבוֹת הָעֶצֶם אוֹ הַחֶרֶשׂ, לִרְדּוֹת מֵעָלָיו בָּשָׂר הַדָּבוּק בּוֹ. וּמְנַחֵם חִבְּרוֹ לְשׁוֹן שְׁבִירָה, וְגַם כֵּן פָּתַר ״וְעַצְמֹתֵיהֶם יְגָרֵם״ (במדבר כד:ח), וְכֵן ״לֹא גָרְמוּ לַבֹּקֶר״ (צפניה ג:ג):
<h3>פסוק לה</h3>
<b>שְׂאִי זִמָּתֵךְ.</b> ״קַבִּילִי חוֹבֵי עֲצַת חֲטָאָיִךְ״ (תרגום יונתן):
<h3>פסוק לו</h3>
<b>הֲתִשְׁפּוֹט.</b> לְשׁוֹן וִכּוּחַ:
<h3>פסוק לז</h3>
<b>וְדָם בִּידֵיהֶן.</b> בְּנִאוּפֵיהֶם שָׁפְכוּ דָּם:
<b>וְאֶת גִּלּוּלֵיהֶן נִאֵפוּ.</b> נִאוּף שֶׁלָּהֶם עִם גִּלּוּלֵיהֶם הָיָה:
<b>וְגַם אֶת בְּנֵיהֶן וְגוֹ׳.</b> וְזֶהוּ שְׁפִיכוּת הַדָּם שֶׁבִּידֵיהֶם (כְּלוֹמַר שֶׁהוֹצִיאוּ זֶרַע לְבַטָּלָה בִּידֵיהֶם וְלֹא עָשׂוּ תְּשׁוּבָה):
<h3>פסוק לח</h3>
<b>טִמְּאוּ אֶת מִקְדָּשִׁי בַּיּוֹם הַהוּא.</b> בַּיּוֹם שֶׁשּׁטוּ אֶת בְּנֵיהֶם לַעֲבוֹדָה זָרָה, בָּאוֹת לְפָנַי בְּמִקְדָּשִׁי לַעֲשׂוֹת בּוֹ תּוֹעֵבָה לְהַכְעִיסֵנִי:
<b>וְאֶת שַׁבְּתוֹתַי חִלֵּלוּ.</b> שֶׁהָיוּ שׁוֹחֲטִין אֶת בְּנֵיהֶם בְּשַׁבָּת:
<h3>פסוק מ</h3>
<b>וְאַף כִּי תִשְׁלַחְנָה.</b> וְכָל שֶׁכֵּן קָשֶׁה מִן הַכֹּל, כִּי <b>תִשְׁלַחְנָה</b> לְהָבִיא אֲלֵיהֶן מִשָּׂרֵי הָעוֹבְדֵי כּוֹכָבִים וּמַזָּלוֹת אוֹיְבֵיהֶן, וְרוֹאִין הַחִלּוּל שֶׁמְּחַלְּלוֹת מִקְדָּשִׁי:
<b>שָׁלוּחַ אֲלֵיהֶם וְגוֹ׳.</b> מֵאֵת אָהֳלָה וְאָהֳלִיבָה לָבֹא אֲלֵיהֶם:
<b>וְהִנֵּה בָאוּ לַאֲשֶׁר רָחַצְתְּ כָּחַלְתְּ וְגוֹ׳. לַאֲשֶׁר</b> – תִּרְגֵּם יוֹנָתָן: ״לַאֲתַר״; אֵל לוּ״אָ בְּלַעַ״ז, אֶל מָקוֹם אֲשֶׁר יִעַדְתְּ לָהֶם לֵאמֹר: בְּמָקוֹם פְּלוֹנִי נֵצֵא לִקְרַאתְכֶם, מְקֻשָּׁטוֹת בְּמֶרְחָץ וְכָחוֹל:
<b>כָּחַלְתְּ.</b> מִין צֶבַע וּשְׁמוֹ כָּחוֹל, וְצוֹבְעוֹת בּוֹ עֵינֵיהֶם, אוֹקְלִיר״א בְּלַעַ״ז:
<h3>פסוק מא</h3>
<b>מִטָּה כְבוּדָּה.</b> מְכֻלֶּלֶת בְּמַצָּעוֹת נָאוֹת, פְּרִידִ״י בְּלַעַ״ז:
<h3>פסוק מב</h3>
<b>וְקוֹל הָמוֹן.</b> שֶׁל אוּמּוֹת רַבּוֹת הָיוּ בָהּ, וְלֹא הָמוֹן שֶׁל מִלְחָמָה, אֶלָּא <b>קוֹל הָמוֹן שָׁלֵו</b>:
<b>וְאֶל אֲנָשִׁים.</b> בִּשְׁבִיל אֲנָשִׁים וְשֶׁל אֲנָשִׁים הָיוּ אוֹתוֹ הָמוֹן, וְלֹא שֶׁל בְּהֵמָה:
<b>מֵרֹב אָדָם.</b> שֶׁהָיוּ בְתוֹכָהּ, הַמּוּבָאִים לְנִיאוּף מִן הַמִּדְבָּר:
<b>סָבָאִים.</b> שֶׁהָיוּ דָּרִין סָבִיב לָהּ, מִשְּׁכֵנֶיהָ עַמּוֹן וּמוֹאָב; וְכֵן תַּרְגּוּם <b>סָבָאִים</b>: ״מִסְּחוֹר סְחוֹר״:
<b>וַיִּתְּנוּ.</b> אָהֳלָה וְאָהֳלִיבָה <b>צְמִידִים אֶל יְדֵיהֶן.</b> לְהִתְקַשֵּׁט לְנִאוּף, כְּלוֹמַר: עַמּוֹן וּמוֹאָב מִתּוֹךְ שֶׁהֵן רַבִּים, הִיא מִתְקַשֶּׁטֶת וּמִתְפָּאֶרֶת לָהֶם; וּמִתּוֹךְ שֶׁהֵם שְׁכֵינֶיהָ, מִתְפָּאֶרֶת לְעֵינֵיהֶם בְּקִשּׁוּטֶיהָ. לְפִיכָךְ וַיִּתְּנוּ אָהֳלָה וְאָהֳלִיבָה צְמִידִים עַל יְדֵיהֶם, כְּדֵי שֶׁיְּהוּ נָאוֹת בְּעֵינֵי הַנּוֹאֲפִים. וָי״ו שֶׁל וַיִּתְּנוּ יְתֵרָה, כְּמוֹ אוֹתָהּ שֶׁל ״עָזִּי וְזִמְרָת יָהּ וַיְהִי לִי לִישׁוּעָה״ (שמות טו:ב), וּכְמוֹ אוֹתָהּ שֶׁל ״וַאֲשֶׁר לֹא שָׂם לִבּוֹ אֶל דְּבַר ה׳ וַיַּעֲזֹב״ (שמות ט:כא):
<h3>פסוק מג</h3>
<b>וָאֹמַר לַבָּלָה נִאוּפִים עַתָּה יִזְנוּ וְגוֹ׳.</b> אָמַר לִי לִבִּי עַל זוֹ שֶׁבָּלְתָה וְהִזְקִינָה בְּנִאוּפִים, מֵעַתָּה שֶׁהִזְקִינָה, <b>יִזְנוּ תַזְנוּתֶהָ</b> מִמֶּנָּה, וְתֵצֵא תַּאֲוַת זְנוּתָהּ מִלִּבָּהּ וְתַחְזֹר בָּהּ, וַהֲרֵי הִיא עוֹדֶנָּה בִּזְנוּנֶיהָ כַּאֲשֶׁר בַּתְּחִלָּה:
<b>יִזְנוּ.</b> יֵצְאוּ; כָּל ״זוֹנָה״ תִּרְגּוּם ׳נָפְקַת בָּרָא׳ (תרגום אונקלוס בראשית לד:לא; תרגום יונתן יחזקאל טז:ל). כָּךְ שָׁמַעְתִּי, וְכֵן תִּרְגֵּם יוֹנָתָן:
<b>לַבָּלָה נִאוּפִים.</b> כְּמוֹ לַבָּלָה בְּנִאוּפִים; כַּאֲשֶׁר תֹּאמַר ״וַתֵּשֶׁב בֵּית אָבִיהָ״ (בראשית לח:יא) – כְּמוֹ ״בְּבֵית אָבִיהָ״ (במדבר ל:ד); ״יִרְחֲצוּ מַיִם״ (שמות ל:כ) – כְּמוֹ ׳יִרְחֲצוּ בְּמַיִם׳; ״וְיָצְאָה חִנָּם״ (שמות כא:יא); ״וְאִם בֵּית אִישָׁהּ נָדָרָה״ (במדבר ל:יא); וְכֵן פֵּרֵשׁ דּוּנָשׁ. וּמְנַחֵם חִבְּרוֹ עִם ״תֶּבֶל עָשׂוּ״ (ויקרא כ:יב), וְלֹא יִתָּכְנוּ דְּבָרָיו:
<h3>פסוק מד</h3>
<b>וַיָּבוֹא אֵלֶיהָ.</b> כָּל אֲשֶׁר מִלְּאוֹ לִבּוֹ:
<b>אִשּׁוֹת הַזִּמָּה.</b> נְשֵׁי הַזִּמָּה:
<h3>פסוק מה</h3>
<b>וַאֲנָשִׁים צַדִּיקִים.</b> אֲנָשִׁים דַּיָּנִים, שָׂרֵי מֶלֶךְ בָּבֶל וּמֶלֶךְ אַשּׁוּר. וְיוֹנָתָן תִּרְגֵּם: ״זַכָּאִין בְּקִבְלֵיהוֹן״ – לְפִי מַעֲשֵׂיהֶן שֶׁל אֵלּוּ הַזּוֹנוֹת, <b>צַדִּיקִים</b> הָעוֹבְדֵי כּוֹכָבִים וּמַזָּלוֹת מֵהֵנָּה:
<b>מִשְׁפַּט נֹאֲפוֹת וּמִשְׁפַּט שׁוֹפְכוֹת דָּם.</b> כְּמוֹ שֶׁמְּפֹרָשׁ אַחֲרָיו (יחזקאל כג:מו-מט):
<h3>פסוק מו</h3>
<b>הַעֲלֵה.</b> וְנָתֹן, וּבְרָא, כֻּלָּן לְשׁוֹן עֲשֵׂה וּפָעוֹל הֵם:
<h3>פסוק מז</h3>
<b>וְרָגְמוּ עֲלֵיהֶן אֶבֶן.</b> הֲרִיגַת בְּנֵיהֶן וּבְנוֹתֵיהֶן וּשְׂרֵיפַת בָּתֵּיהֶן הוּא <b>מִשְׁפַּט נוֹאֲפוֹת</b>:
<b>וּבָרֵא אוֹתְהֶן בְּחַרְבוֹתָם.</b> הוּא מִשְׁפַּט שׁוֹפְכוֹת דָּם, וּבָרֵא לְשׁוֹן קְצִיצָה, וְכֵן ״וּבֵרֵאתוֹ״ דְּ״יַעַר יִהְיֶה לָךְ״ בְּסֵפֶר יְהוֹשֻׁעַ (יהושע יז:יח):
<h3>פסוק מט</h3>
<b>וְנָתְנוּ זִמַּתְכֶנָה עֲלֵיכֶן.</b> שׁוֹפְטֵיכֶן יִתְּנוּ אֶת מִשְׁפַּט זִמַּתְכֶן בְּרָאשֵׁיכֶן:
<h2>פרק כד</h2>
<h3>פסוק א</h3>
<b>הַתְּשִׁיעִית.</b> לְצִדְקִיָּהוּ:
<h3>פסוק ב</h3>
<b>סָמַךְ מֶלֶךְ בָּבֶל.</b> הַיּוֹם צָר עָלֶיהָ:
<h3>פסוק ג</h3>
<b>שְׁפֹת הַסִּיר.</b> עַל פִּי הַכִּירָה בִּמְקוֹם מוֹשָׁבָהּ; הִיא קְרוּיָה ׳שְׁפִיתָה׳ בִּלְשׁוֹן הַמִּשְׁנָה, שֶׁאָמְרוּ רַבּוֹתֵינוּ (שבת לח:): מְקוֹם שְׁפִיתַת שְׁתֵּי קְדֵירוֹת; וְעוֹד שָׁנִינוּ (ביצה לד.): אֶחָד שׁוֹפֵת אֶת הַקְּדֵירָה וְאֶחָד נוֹתֵן לְתוֹכָהּ מַיִם וְאֶחָד נוֹתֵן לְתוֹכָהּ תַּבְלִין; לָמַדְנוּ שֶׁהַשְּׁפִיתָה הִיא הוֹשָׁבָתָהּ עַל פִּי הַכִּירָה, עַד שֶׁלֹּא יִתְּנוּ לְתוֹכָהּ כְּלוּם. וְהַדּוּגְמָא זוֹ עַל יְרוּשָׁלַיִם, שֶׁאֲמַרְתֶּם עָלֶיהָ ״הִיא הַסִּיר״ (יחזקאל יא:ג) – עַתָּה בָּא הָעֵת שֶׁתִּהְיֶה לְסִיר וְאַתֶּם בְּתוֹכָהּ לְבָשָׂר (יחזקאל יא:ד), בָּא נְבוּכַדְנֶצַּר וְיִתְּנֶנָּה עַל הָאוּר. וּמְנַחֵם פֵּרֵשׁ לְשׁוֹן שִׂימָה:
<b>וְגַם יְצֹק בּוֹ מָיִם.</b> הֵם צָרְכֵי הַמָּצוֹר, <b>יְצֹק</b> כְּמוֹ ״שְׁפוֹךְ״ (שופטים ו:כ):
<h3>פסוק ד</h3>
<b>אֱסֹף נְתָחֶיהָ אֵלֶיהָ.</b> מִיִּרְאַת הַמָּצוֹר אָסְפוּ לְתוֹכָהּ כָּל רָאשֶׁיהָ וְשָׂרֶיהָ:
<b>כָּל נֵתַח טוֹב.</b> ״כָּל גְּבַר גִּיבָּר אֵימְתָן וּגְבַר עָבִיד קְרָב״, כֵּן תִּרְגֵּם יוֹנָתָן:
<h3>פסוק ה</h3>
<b>מִבְחַר הַצֹּאן לָקוֹחַ.</b> קַח אַתָּה, נְבוּכַדְנֶצַּר, אֶת מִבְחַר חֲיָלֶיךָ סְבִיבוֹתֶיהָ, כֵּן תִּרְגֵּם יוֹנָתָן; וְאֵינוֹ מְיֻשָּׁב עַל עִנְיַן הַסִּיר. וְכֵן צָרִיךְ לְפוֹתְרוֹ: <b>מִבְחַר</b> יִשְׂרָאֵל יָבֹאוּ וְיִכָּנְסוּ בְּתוֹכָהּ:
<b>וְגַם דּוּר הָעֲצָמִים תַּחְתֶּיהָ.</b> סַדֵּר וְעָרוֹךְ הָעֲצָמִים תַּחַת שְׁאָר הָאֵיבָרִים; כְּלוֹמַר: יִלָּחֲמוּ הַגִּבּוֹרִים בִּשְׁבִיל הַחֲלָשִׁים וְיִסְמְכוּ אֵלּוּ עֲלֵיהֶן. <b>דּוּר</b> לְשׁוֹן עֲרִיכָה; וְכֵן ״יִצְנָפְךָ צְנֵפָה כַּדּוּר״ (ישעיהו כב:יח) – שׁוּרוֹת הֶיקֵּף גַּיָּסוֹת; וְכֵן ״שׁוּרָה״ תַּרְגּוּם ״דָּרָא״ (תענית כב:). וּמְנַחֵם פֵּירֵשׁ כְּמוֹ ״אֲנִי אַגְדִּיל הַמְּדוּרָה״ (יחזקאל כד:ט):
<b>רַתַּח רְתָחֶיהָ.</b> וְאַחַר שֶׁיְּהוּ כֻּלָּם לְתוֹכָהּ, יְקָרְבוּ כְּלֵי הַמָּצוֹר וְהַמִּלְחָמָה אֶל הָעִיר:
<h3>פסוק ו</h3>
<b>חֶלְאָתָהּ.</b> זוֹהֲמָתָהּ שֶׁמּוֹצִיאִין מֵעַל פִּיהָ עַל יְדֵי הַרְתָָּחָתָהּ, שֶׁקּוֹרִין ׳אֶשְׁקוּמָ״א׳ בְּלַעַ״ז; כְּלוֹמַר: לֹא יָצְאוּ מִמֶּנָּה רְשָׁעִים שֶׁבָּהּ:
<b>לִנְתָחֶיהָ לִנְתָחֶיהָ.</b> גָּלוּת אַחַר גָּלוּת, הַיּוֹצֵא וְנָפַל אֶל הַכַּשְׂדִּים, אִישׁ אִישׁ לְבַדּוֹ:
<b>לֹא נָפַל עָלֶיהָ גּוֹרָל.</b> לֹא כִּשְׁאָר קְדֵרוֹת שֶׁמּוֹצִיאִין נְתָחֵיהֶן יַחַד, לְתִתָּהּ לִפְנֵי כָּל אֶחָד וְאֶחָד חֶלְקוֹ וְגוֹרָלוֹ; וְיוֹנָתָן תִּרְגֵּם: ״מִדְּלָא יִתְעֲבִיד בָּהּ תְּיוּבָא״ – <b>לֹא נָפַל עָלֶיהָ</b> גּוֹרָלוֹ שֶׁל מָקוֹם:
<h3>פסוק ז</h3>
<b>צְחִיחַ.</b> שְׁעִיעוּת (ראה רש״י יחזקאל טז:ד):
<b>לֹא שְׁפָכַתְהוּ עַל הָאָרֶץ וְגוֹ׳.</b> תִּרְגֵּם יוֹנָתָן: ״בְּזִידוֹ וּבִדְרַע מְרוֹמָם שְׁפָכְתִּיהּ, לֹא שְׁפָכְתִּיהּ בְּשָׁלוּ לְמִיעֲבַד עֲלוֹהִי תְּיוּבָא״; וְרַבּוֹתֵינוּ פֵּרְשׁוּהוּ (איכה רבה פתיחתא ה, גטין נז:) בְּדָמוֹ שֶׁל זְכַרְיָה בֶּן יְהוֹיָדָע, לֹא נָהֲגוּ בּוֹ לֹא כְּדַם הַצְּבִי וְלֹא כְּדַם הָאַיִל:
<h3>פסוק ח</h3>
<b>לְהַעֲלוֹת חֵמָה.</b> לְפָנַי, צִוִּיתִי לְאוֹתוֹ דָּם שֶׁלֹּא יִבָּלַע בַּקַּרְקַע, כְּדֵי שֶׁיִּזָּכֵר <b>לִנְקֹם</b> נִקְמָתוֹ:
<h3>פסוק ט</h3>
<b>הַמְּדוּרָה.</b> הֶסֵּק גְּדוֹלָה פואיא״ה בְּלַעַ״ז:
<h3>פסוק י</h3>
<b>הַרְבֵּה הָעֵצִים הַדְלֵק הָאֵשׁ.</b> לְהַרְבּוֹת הָעֵצִים וּלְהַדְלִיק הָאֵשׁ:
<b>הָתֵם הַבָּשָׂר וְהַרְקַח הַמֶּרְקָחָה.</b> כְּשֶׁהַבָּשָׂר חַם מֵעַל הָעֲצָמוֹת וְהוּא מִצְטַמֵּק וּמְעֹרָב בָּרוֹטֶב וּמֵגִיס בַּכַּף, דּוֹמֶה לְמִרְקַחַת פִּטּוּם סַמָּמְנִין, שֶׁמְּעָרְבִין אוֹתָהּ יָפֶה יָפֶה, וּמִתּוֹךְ צִימוּק הַבָּשָׂר עֲשָׁנָהּ נֶהְפַּךְ לְתוֹכָהּ, שֶׁקּוֹרִין אאורש״יר בְּלַעַ״ז, וְזֶהוּ שֶׁאָמַר <b>וְהָעֲצָמוֹת יֵחָרוּ</b>, יִבְשׁוּ וְיֵעָשְׁנוּ, לְשׁוֹן ״חָרָה מִנִּי חֹרֶב״ (איוב ל:ל), וְכֵן ״לְמַעַן תֵּחַם וְחָרָה נְחֻשְׁתָּהּ״ (יחזקאל כד:יא) – כְּדֶרֶךְ קְדֵרָה שֶׁתַּמּוּ מֵימֶיהָ, בִּרְתִיחָתָהּ מִתְחַמֶּמֶת וְנִשְׂרָפִין חֲרָסֶיהָ וְהַתַּבְשִׁיל מִתְקַלְקֵל:
<h3>פסוק יא</h3>
<b>תִּתֻּם חֶלְאָתָהּ.</b> תִּכְלֶה זוֹהֲמָתָהּ וְתִבָּלַע בִּנְחֻשְׁתָּהּ – סִיר שֶׁל נְחֹשֶׁת הִיא:
<h3>פסוק יב</h3>
<b>תְּאֻנִּים הֶלְאָת.</b> בְּתוֹאֲנָה וְתַרְמִית הֶלְאָת אֶת הָעֲנִיִּים; לָכֵן <b>לֹא יֵצְאוּ מִמֶּנָּה</b> רְשָׁעִים שֶׁבְּתוֹכָהּ, אֶלָּא <b>בְּאֵשׁ</b> פֻּרְעָנוּתָהּ יִכְלוּ:
<h3>פסוק יג</h3>
<b>בְּטֻמְאָתֵךְ.</b> בְּטֻמְאָה שֶׁל זִמָּה תִּכְלֶה:
<b>יַעַן טִהַרְתִּיךְ.</b> לְהוֹכִיחַ עַל פִּי הַנְּבִיאִים, <b>וְלֹא טָהַרְתְּ וְגוֹ׳</b>:
<h3>פסוק יד</h3>
<b>לֹא אֶפְרַע.</b> לֹא אֲבַטֵּל גְּזֵרָתִי:
<b>וְלֹא אֶנָּחֵם.</b> לָשׁוּב מִמַּחֲשַׁבְתִּי הָרָעָה אֲשֶׁר דִּבַּרְתִּי לַעֲשׂוֹת לָךְ:
<h3>פסוק טז</h3>
<b>מַחְמַד עֵינֶיךָ.</b> אִשְׁתְּךָ; כְּמוֹ שֶׁהָעִנְיָן מוֹכִיחַ בְּסוֹפוֹ (יחזקאל כד:יח):
<h3>פסוק יז</h3>
<b>הָאָנֵק.</b> הִתְמַקְמֵק בִּשְׁתִיקָה, שוא״ש דמוני״ץ בְּלַעַ״ז:
<b>פְּאֵרְךָ.</b> תְּפִלִּין (מועד קטן טו.). כָּל אֵלֶּה מִצְווֹת אֲבֵלִים, וְאַתָּה חִלּוּף אָבֵל: אָסוּר בִּתְפִלִּין וּסַנְדָּל, וְחַיָּב בַּעֲטִיפַת הָרֹאשׁ (מועד קטן טו.-טו:), וּמַבְרִין אוֹתוֹ סְעוּדָה רִאשׁוֹנָה מִשֶּׁל אֲחֵרִים (מועד קטן כז:):
<h3>פסוק יח</h3>
<b>כַּאֲשֶׁר צֻוֵּיתִי.</b> שֶׁלֹּא לִנְהוֹג אֲבֵילוּת:
<h3>פסוק יט</h3>
<b>מָה אֵלֶּה לָּנוּ.</b> מָה הָרְמָזִים הַלָּלוּ עָלֵינוּ?
<h3>פסוק כא</h3>
<b>אֲשֶׁר עֲזַבְתֶּם.</b> בִּירוּשָׁלַיִם, כְּשֶׁיְּצָאתֶם בַּגּוֹלָה:
<h3>פסוק כב</h3>
<b>וַעֲשִׂיתֶם כַּאֲשֶׁר עָשִׂיתִי.</b> לֹא תִנְהֲגוּ אֲבֵילוּת, כִּי אֵין מְנַחֲמִין לָכֶם, שֶׁאֵין בָּכֶם אֶחָד שֶׁלֹּא יְהְיֶה אָבֵל, וְאֵין אֲבֵילוּת אֶלָּא בִּמְקוֹם מְנַחֲמִים; דָּבָר אַחֵר: שֶׁתִּהְיוּ יְרֵאִים לִבְכּוֹת לִפְנֵי הַכַּשְׂדִּים שֶׁאַתֶּם בְּתוֹכָם:
<b>שָׂפָם.</b> גְרִינוֹ״ן בְּלַעַ״ז:
<h3>פסוק כג</h3>
<b>וּנְמַקֹּתֶם.</b> אֵישְׁרוֹיִי״ץ דְּמוֹנִי״ץ בְּלַעַ״ז:
<h3>פסוק כד</h3>
<b>בְּבוֹאָהּ.</b> בָּאָה הָרָעָה הַזֹּאת:
<h3>פסוק כה</h3>
<b>מַשָּׂא נַפְשָׁם.</b> שֶׁנַּפְשָׁם מִתְנַשֵּׂאָה בָּהֶם:
<h3>פסוק כו</h3>
<b>בַּיּוֹם הַהוּא.</b> אִי אֶפְשָׁר לָבֹא הַפָּלִיט בְּיוֹם הַחֻרְבָּן; וְכֵן פִּתְרוֹנוֹ: <b>בַּיּוֹם הַהוּא</b>, שֶׁיָּבֹא <b>הַפָּלִיט אֵלֶיךָ</b> לְהַשְׁמִיעַ אָזְנְךָ, <b>בַּיּוֹם הַהוּא יִפָּתַח פִּיךָ</b>:
<b>לְהַשְׁמָעוּת אָזְנָיִם.</b> לְבַשֵּׂר בְּשׂוֹרָה שֶׁהֻכְּתָה הָעִיר:
<h3>פסוק כז</h3>
<b>אֶת הַפָּלִיט.</b> עִם הַפָּלִיט:
<b>וּתְדַבֵּר וְלֹא תֵאָלֵם.</b> לְפִי שֶׁאָמַרְתִּי לְךָ ״וְנֶאֱלַמְתָּ וְלֹא תִהְיֶה לָהֶם וְגוֹ׳״ (יחזקאל ג:כו); מֵעַתָּה יִרְאוּ שֶׁדְּבָרֶיךָ אֱמֶת, <b>וְלֹא תֵאָלֵם עוֹד</b> מֵהִתְנַבְּאוֹת לָהֶם:
<h2>פרק כה</h2>
<h3>פסוק ג</h3>
<b>הֶאָח.</b> לְשׁוֹן שִׂמְחָה:
<b>כִּי נִחָל.</b> כִּי נִנְחַל, וְהָיָה מוֹרָשָׁה לַאֲחֵרִים:
<h3>פסוק ד</h3>
<b>לִבְנֵי קֶדֶם.</b> כַּשְׂדִּים וַאֲרָם לְצַד מִזְרָח הֵם:
<h3>פסוק ו</h3>
<b>יַעַן מַחְאֲךָ יָד וְרַקְעֲךָ בְּרָגֶל.</b> לְשֵׁם שִׂמְחָה; וְאַף עַל פִּי שֶׁבְּרֹאשׁ הַסֵּפֶר אָמַר כֵּן לְעִנְיַן אֵבֶל, ״הַכֵּה בְכַפְּךָ וּרְקַע בְּרַגְלֶךָ וֶאֱמֹר אָח״ (יחזקאל ו:יא), יֵשׁ דְּבָרִים שֶׁעוֹשִׂין אוֹתָם לְאֵבֶל וּלְשִׂמְחָה, אֲבָל אֵין עִנְיָנָם שָׁוֶה, וְכֵן חֲלִילִים לְכַלָּה וְלַמֵּת (משנה בבא מציעא ו.):
<b>וְרַקְעֲךָ.</b> לְשׁוֹן ״מִרְפָּס״ (יחזקאל לד:יט):
<b>בְּכָל שָׁאטְךָ.</b> לְשׁוֹן בִּזָּיוֹן פּוֹתְרִין בּוֹ, כְּמוֹ ״וַיִּבֶז עֵשָׂו״ (בראשית כה:לד) שֶׁתַּרְגּוּם אוּנְקְלוֹס ״וְשָׁאט עֵשָׂו״. וַאֲנִי אוֹמֵר שָׁאט לְשׁוֹן שֶׁטֶף, גולוזמנ״ט בְּלַעַ״ז:
<h3>פסוק ח</h3>
<b>הִנֵּה כְּכָל הַגּוֹיִם בֵּית יְהוּדָה.</b> בָּטְלָה אַהֲבַת הַקָּדוֹשׁ בָּרוּךְ הוּא מֵהֶם, וְנִמְאֲסוּ לָתֵת בְּיַד נְבוּכַדְנֶצַּר כִּשְׁאָר הָעוֹבְדֵי כּוֹכָבִים וּמַזָּלוֹת. וּמִדְרַשׁ אַגָּדָה (יומא נד.-נד:), שֶׁנִּכְנְסוּ לַהֵיכָל וְקִפְּלוּ צוּרוֹת הַכְּרוּבִים שֶׁצָּר שְׁלֹמֹה עַל קִיר הַהֵיכָל ״כְּמַעַר אִישׁ וְלֹויוֹת״ (מלכים א ז:לו), וְהוֹצִיאוּם לַחוּץ, אָמְרוּ: רְאוּ אֵלּוּ שֶׁהָיוּ מַרְאִים עַצְמָם כִּצְנוּעִים, בַּמֶּה הָיוּ עוֹסְקִין:
<h3>פסוק ט</h3>
<b>הִנְנִי פוֹתֵחַ.</b> אֶת מִבְצְרֵי אֶרֶץ מוֹאָב אֲשֶׁר בִּסְפָר, בְּסוֹף גְּבוּלָם, הוּא <b>הַכָּתֵף</b>, סוֹף גְּבוּל אַרְצָם; כְּמוֹ ״וְלַכָּתֵף הַשֵּׁנִית״, ״אֶל הַכָּתֵף״ (שמות כז:טו), דִּמְתַרְגֵּם: ״לְעִיבְרָא״:
<h3>פסוק י</h3>
<b>לִבְנֵי קֶדֶם.</b> אֲפַתֶּה אוֹתָם שֶׁיָּבֹאוּ עַל <b>בְּנֵי עַמּוֹן</b> דֶּרֶךְ אֶרֶץ מוֹאָב:
<h3>פסוק יג</h3>
<b>וּדְדָנֶה.</b> ״וְיָתְבֵי דְדָן״ (תרגום יונתן):
<h3>פסוק יד</h3>
<b>בְּיַד עַמִּי יִשְׂרָאֵל.</b> הֵם יִהְיוּ שְׁלוּחַי לִנְקוֹם נִקְמָתִי:
<h3>פסוק טו</h3>
<b>יַעַן עֲשׂוֹת פְּלִשְׁתִּים בִּנְקָמָה.</b> בְּשִׂנְאָה וּבְפֶרֶךְ, כְּאָדָם הַנּוֹקֵם נִקְמָתוֹ בְּאוֹיְבוֹ:
<h3>פסוק טז</h3>
<b>אֶת כְּרֵתִים.</b> ״עַמָּא דְחַיָּיבִין לְאִישְׁתִּיצָאָה״. וְאוֹמֵר אֲנִי: לְפִי שֶׁרָאִיתִי בְּמָקוֹם אַחֵר קוֹרֵא אֶל פְּלִשְׁתִּים כְּרֵתִים, ״הוֹי יוֹשְׁבֵי חֶבֶל הַיָּם גּוֹי כְּרֵתִים״ (צפניה ב:ה), וְאֵינוֹ קוֹרֵא כֵּן לְאוּמָּה אַחֶרֶת, נִרְאֶה בְּעֵינַי שֶׁיֵּשׁ גְּבוּל בִּפְלִשְׁתִּים שֶׁשְּׁמוֹ כְּרֵתִי, וְכֵן אֲנִי מוֹצֵא בְּסֵפֶר שְׁמוּאֵל (שמואל א ל:יד) בַּגְּדוּד שֶׁשָּׂרַף אֶת צִקְלַג ״אֲנַחְנוּ פָּשַׁטְנוּ עַל נֶגֶב הַכְּרֵתִי״:
<b>חוֹף הַיָּם.</b> מַאַרְקָ״א בְּלַעַ״ז; הֵם פְּלִשְׁתִּים, שֶׁיּוֹשְׁבִים בְּמִקְצוֹעַ דְּרוֹמִית מַעֲרָבִית שֶׁל גְּבוּל אֶרֶץ יִשְׂרָאֵל עַל הַיָּם הָאַחֲרוֹן (דברים יא:כד):
<h2>פרק כו</h2>
<h3>פסוק א</h3>
<b>בְּעַשְׁתֵּי עֶשְׂרֵה.</b> לְצִדְקִיָּהוּ:
<h3>פסוק ב</h3>
<b>עַל יְרוּשָׁלִַם.</b> שֶׁהָיְתָה בְּמָצוֹר:
<b>הֶאָח.</b> לְשׁוֹן קוֹל שִׂמְחָה:
<b>נִשְׁבְּרָה דַּלְתוֹת הָעַמִּים.</b> עִיר שֶׁכָּל הָעוֹבְדֵי כּוֹכָבִים הָיוּ נִכְנָסִים לָהּ לִסְחוֹרָה, מֵעַתָּה תִּשָּׁבֵר, כִּי לֹא יֵלֵךְ הַמָּצוֹר מֵעָלֶיהָ עַד תִּלָּכֵד:
<b>נָסֵבָּה אֵלָי.</b> מֵעַתָּה הוּסְבָּה סְחוֹרַת הָעַמִּים אֵלָי:
<b>אִמָּלְאָה הָחֳרָבָה.</b> אֶתְמַלֵּא אֲנִי מִן הָעִיר יְרוּשָׁלַיִם הַחֲרֵבָה:
<h3>פסוק ד</h3>
<b>וְסִחֵיתִי.</b> וְעָקַרְתִּי, כְּמוֹ ״בֵּית גֵּאִים יִסַּח ה׳״ (משלי טו:כה); ״וְנִסַּחְתֶּם מֵעַל״ (דברים כח:סג):
<b>לְצְחִיחַ סָלַע.</b> לְפִי שֶׁהָיְתָה בְּנוּיָה בְּסֶלַע בְּתוֹךְ הַיָּם, כְּשֶׁתִּנָּתֵץ וְיִסַּח <b>עֲפָרָהּ</b> אֶל הַיָּם נִשְׁאָר הַסֶּלַע חָלָק; וְכֵן תִּרְגֵּם יוֹנָתָן: ״לִשְׁעִיעוּת כֵּיף גַּלִּי״:
<h3>פסוק ה</h3>
<b>מִשְׁטַח חֲרָמִים.</b> עַל הַסֶּלַע יִשְׁטְחוּ הַדַּיָּגִים אֶת חֶרְמֵי מִכְמְרוֹתָם, לְנַגְּבָם:
<h3>פסוק ו</h3>
<b>וּבְנוֹתֶיהָ אֲשֶׁר בַּשָּׂדֶה.</b> הַכְּפָרִים הַמְשֻׁעְבָּדוֹת לָהּ סְבִיבוֹתֶיהָ:
<h3>פסוק ח</h3>
<b>וְהֵקִים עָלַיִךְ צִנָּה.</b> ״וִיקִים עָלַיִךְ דִּי מְזַיְּנִין בְּתַרְסִין״ (תרגום יונתן):
<h3>פסוק ט</h3>
<b>וּמְחִי קָבָלוֹ.</b> הוּא אֶחָד מִתַּחְבּוּלוֹת הַמָּצוֹר, לִזְרוֹק אֲבָנִים גְּדוֹלוֹת, וּמַכֶּה כְּנֶגְדּוֹ אילקולי״אה דשאפורי״ירא בְּלַעַ״ז; וְיֵשׁ לוֹעֲזִים קָבָלוֹ דשארבלי״טא בְּלַעַ״ז; וְיֵשׁ לוֹעֲזִין פורייר״א בְּלַעַ״ז:
<b>בְּחַרְבוֹתָיו.</b> בְּאוּמָנוּת חוּרְבָּן שֶׁיָּבִיא עִמּוֹ:
<h3>פסוק י</h3>
<b>מִשִּׁפְעַת סוּסָיו.</b> כְּשֶׁיֵּשׁ סוּסִים הַרְבֵּה מַעֲלִים אָבָק בְּרַגְלֵיהֶם, וְעוֹלֶה וְנַעֲשֶׂה כְּעָנָן וּמַחְשִׁיךְ הָאָרֶץ, הוּא קָרוּי ׳שִׁפְעַת׳; וְכֵן ״וְשִׁפְעַת מַיִם תְּכַסֶּךָּ״ (איוב כב:יא) ׳דְלָאפוֹיְשׁוֹן׳ בְּלַעַ״ז:
<b>כִּמְבוֹאֵי עִיר מְבֻקָּעָה.</b> ״כְּמָה דְעָלִין לְקַרְתָּא דְמִתְרְעָא מִשּׁוּר״ (תרגום יונתן), שֶׁנִּפְרְצָה חוֹמָתָהּ:
<h3>פסוק יב</h3>
<b>רְכֻלָּתֵךְ.</b> סְחוֹרָתֵךְ:
<h3>פסוק טז</h3>
<b>וְחָרְדוּ לִרְגָעִים.</b> לִשְׁבָרִים, פֶּן יָבֹא עֲלֵיהֶם גַּם הֵם כְּשִׁבְרֵךְ:
<b>לִרְגָעִים.</b> לְשׁוֹן שֶׁבֶר, כְּמוֹ ״רוֹגַע הַיָּם״ (ישעיה נא:טו); ״עוֹרִי רָגַע״ (איוב ז:ה); ״עַל רִגְעֵי אָרֶץ״ (תהלים לה:כ) – עַל דַּכָּאֵי אֶרֶץ. וּמְנַחֵם פֵּרְשׁוֹ לְשׁוֹן רֶגַע, כְּמוֹ ״כִּי רֶגַע בְּאַפּוֹ״ (תהלים ל:ו):
<b>וְשָׁמְמוּ.</b> לְשׁוֹן תִּמָּהוֹן:
<h3>פסוק יז</h3>
<b>נוֹשֶׁבֶת מִיַּמִּים.</b> יֵשׁ נוֹקְדִין רָפֵי, וּפוֹתְרִין: מְיוּשֶׁבֶת מִיָּמִים קַדְמוֹנִים; וְיֵשׁ נוֹקְדִים דָּגֵשׁ, וּפוֹתְרִין מְיוּשֶׁבֶת בְּחָזְקָה עַל יְדֵי <b>יַמִּים</b> הַסּוֹבְבִים לָהּ; וְכֵן תִּרְגֵּם יוֹנָתָן, וְכֵן הוּא:
<b>אֲשֶׁר נָתְנוּ חִתִּיתָם.</b> סְבִיבוֹת <b>לְכָל</b> הַיּוֹשְׁבִים:
<b>חִתִּיתָם.</b> לוֹרְדְפְרֵיימְ״נְט בְּלַעַ״ז:
<h3>פסוק יח</h3>
<b>הָאִין.</b> כְּמוֹ הָאִיִּים:
<b>מִצֵּאתֵךְ.</b> מִיצִיאָתֵךְ בַּגּוֹלָה:
<h3>פסוק יט</h3>
<b>בְּהַעֲלוֹת עָלַיִךְ אֶת תְּהוֹם.</b> ״בְּאַסְקוּתִי עֲלָךְ מַשְׁרְיָת עַמְמִין דְּסַגִּיאִין כְּמֵי תְהוֹמָא, וִיחַפּוּנָךְ עַמְמִין סַגִּיאִין״, כֵּן תִּרְגֵּם יוֹנָתָן; וּכְמַשְׁמָעוֹ: בִּתְחִלָּה נִתְּנָה בְּיַד נְבוּכַדְנֶצַּר, וְסוֹף עָלָה הַיָּם וְטָבְעָהּ:
<h3>פסוק כ</h3>
<b>אֶת יוֹרְדֵי בוֹר.</b> עִם יוֹרְדֵי גֵּיהִנָּם:
<b>אֶל עַם עוֹלָם.</b> עִם שְׁאָר הָעוֹבְדֵי כּוֹכָבִים וּמַזָּלוֹת אֲשֶׁר שָׁם מֵעוֹלָם:
<b>כָּחֳרָבוֹת מֵעוֹלָם.</b> כֶּעָרִים אֲשֶׁר חָרְבוּ מֵאָז, כִּסְדוֹם וְחַבְרוֹתֶיהָ (בראשית יט:כד-כה):
<b>וְנָתַתִּי צְבִי בְּאֶרֶץ חַיִּים.</b> וְאֶתֵּן הַתִּפְאֶרֶת בִּירוּשָׁלַיִם:
<h3>פסוק כא</h3>
<b>בַּלָּהוֹת.</b> פֵּרְשׁוֹ יוֹנָתָן <b>בַּלָּהוֹת</b> ״כְּדְלָא הֲוֵית״, וְהַפּוֹתְרִים אוֹמְרִים לְשׁוֹן מְקוֹם מְרַקֵּד שְׂעִירִים (ישעיה יג:כא) וּמַזִּיקִין:
<h2>פרק כז</h2>
<h3>פסוק ג</h3>
<b>עַל מְבוֹאוֹת יָם.</b> עַל הַנָּמֵל, שֶׁהַסְּפִינוֹת בָּאוֹת עַד הַחוֹמָה וְהַשְּׁעָרִים; וְהַרְבֵּה כְּרַכִּין יוֹשְׁבִין עַל הַיָּם וְאֵינָהּ מְקוֹם נָמֵל, וְאֵין הַסְּפִינוֹת יְכוֹלוֹת לִקְרַב אֲלֵיהֶם:
<b>מְבוֹאוֹת יָם.</b> פּוֹרְ״ט בְּלַעַ״ז:
<b>רוֹכֶלֶת הָעַמִּים.</b> כָּךְ הָיָה מִנְהָגָם: סוֹחֲרִים הַבָּאִים לָהּ, זֶה מִצָּפוֹן וְזֶה מִדָּרוֹם, לֹא הָיוּ רַשָּׁאִין לַעֲשׂוֹת סְחוֹרָה זֶה עִם זֶה, אֶלָּא יוֹשְׁבֵי הָעִיר לוֹקְחִין מִזֶּה וּמוֹכְרִין לָזֶה:
<b>אַתְּ אָמַרְתְּ אֲנִי כְּלִילַת יֹפִי.</b> עַד עַכְשָׁיו הַכֹּל אוֹמְרִים עַל יְרוּשָׁלַיִם ״כְּלִילַת יֹפִי״ (איכה ב:טו), ״מְשׂוֹשׂ כָּל הָאָרֶץ״ (תהלים מח:ג). עַכְשָׁיו אַתְּ מִתְגָּאָה לוֹמַר אֲנִי כְּלִילַת הַיֹּפִי, סוֹף גְּמַר הַיֹּפִי, כָּלוּל בִּי:
<h3>פסוק ד</h3>
<b>בּוֹנַיִךְ.</b> ״אַרְדִּכְלַיִּיךְ״ (תרגום יונתן), לְשׁוֹן בִּנְיָן:
<h3>פסוק ה</h3>
<b>בְּרוֹשִׁים מִשְּׂנִיר.</b> לְפִי שֶׁהָיְתָה בְּנוּיָה בַּיָּם וּבַיָּם אָבְדָה, הִמְשִׁילָהּ הַנָּבִיא לִסְפִינָה מְשֻׁבַּחַת שֶׁהִכְבִּידוּ מַשָּׂאָהּ בְּתוֹכָהּ וְטָבְעָה בְּרוּחַ קָדִים:
<b>מִשְּׂנִיר.</b> ״טוּר תַּלְגָּא״ (תרגום אונקלוס לדברים ג:ט):
<b>אֶת כָּל לֻחֹתָיִם.</b> הַלְּוָחִים שֶׁנַּעֲשֵׂית הָאֳנִיָּה מֵהֶם:
<b>אֶרֶז מִלְּבָנוֹן.</b> שֵׁם יַעַר, שֶׁהָאֲרָזִים מְצוּיִין בּוֹ:
<b>תּוֹרֶן.</b> הוּא הָעֵץ הַזָּקוּף וְגָבוֹהַּ הַתָּקוּעַ בַּסְּפִינָה, שֶׁבּוֹ תּוֹלִין הַמִּפְרָשׂ – שֶׁקּוֹרִין ׳בְּוַייל״א׳ בְּלַעַ״ז – וּבוֹ נְקָבִים בְּרֹאשׁוֹ, שֶׁהַחֶבֶל שֶׁמּוֹשְׁכִין בּוֹ הַסְּפִינָה נִכְנָס וְיוֹצֵא בּוֹ; מש״ט בְּלַעַ״ז:
<h3>פסוק ו</h3>
<b>אַלּוֹנִים.</b> מִין עֵץ סְרָק, שֶׁקּוֹרִין קִישְׁנָ״א בְּלַעַ״ז:
<b>מְשׁוֹטָיִךְ.</b> הֵם שֶׁרְחָבִים בְּרֹאשָׁם, שֶׁמַּנְהִיגִין בָּהֶם הָאֳנִיָּה רִיימ״שׁ בְּלַעַ״ז:
<b>קַרְשֵׁךְ.</b> הוּא הַקֶּרֶשׁ הָרָחָב שֶׁבְּרֹאשׁ הַשֵּׁנִי שֶׁל סְפִינָה, אֶל מוּל הַתֹּרֶן שֶׁבְּרֹאשָׁהּ, אֲשֶׁר בּוֹ מְהַפְּכִין אֶת הַסְּפִינָה לְכָל צְדָדֶיהָ וּמְכַוְּנִין אוֹתָהּ אֶל הַדֶּרֶךְ, וְרַב הַחוֹבֵל אוֹחֵז בּוֹ; וּבִלְשׁוֹן מִשְׁנָה קַבְּרָנִיט (בבא בתרא צא.); וּבִלְשׁוֹן לַעַז גוֹבְרִיינָ״ל:
<b>עָשׂוּ שֵׁן בַּת אֲשֻׁרִים.</b> אִי אֶפְשָׁר לוֹ לִהְיוֹת אֶלָּא שֶׁל עֵץ, וְזֶהוּ בַּת אֲשֻׁרִים, כְּאִלּוּ הוּא תֵּיבָה אַחַת, לְשׁוֹן ״תִּדְהָר וְתַאֲשׁוּר״ (ישעיהו מא:יט) שְׁנֵיהֶם תִּרְגֵּם יוֹנָתָן ״אַשְׁכְּרוּעִין״. וְאֶת קַבְרְנִיטָהּ שֶׁל צוֹר הִמְשִׁיל לְקֶרֶשׁ שֶׁל אַשְׁכְּרוּעַ מְצֻפֶּה בְּשֵׁן עַל יְדֵי מַסְמְרִים לְנוֹי וּלְחֹזֶק, כִּי כֵן תִּרְגֵּם יוֹנָתָן ״דַּפִּין דְּאַשְׁכְּרוּעִין מְכַבְּשִׁין בְּשֵׁן דְּפִיל בֵּית חוּפָאָה לָא תִּיטְרוֹן״ כְּסוּיָה לָא יִפּוֹל, אֲבָל יוֹנָתָן פֵּירֵשׁ הַקַּבְרְנִיט הַזֶּה לְפִי עִנְיַן הָעִיר עַל קַרְשֵׁי שְׁעָרֶיהָ:
<h3>פסוק ז</h3>
<b>שֵׁשׁ בְּרִקְמָה.</b> בֶּגֶד שֵׁשׁ עָשׂוּי בְּצִיּוּרֵי רִקְמוֹת:
<b>מִפְרָשֵׂךְ.</b> הוּא שֶׁקּוֹרִין בְּלָשׁוֹן אַשְׁכְּנַז ׳סִיגְלָ״א׳, וּבִלְשׁוֹנֵינוּ ׳בְּוִויְילָ״א׳ בְּלַעַ״ז:
<b>לִהְיוֹת לָךְ לְנֵס.</b> לְפָרְשׂוֹ עַל כְּלוֹנַס הָאֶרֶז וּלְהַגְבִּיהוֹ עַל הַתֹּרֶן; <b>נֵס</b> בִּלְשׁוֹן מִשְׁנָה (כלים כ,ג): כְּלוֹנַס, וּבְלַעַ״ז פוֹרְקָא:
<b>הָיָה מְכַסֵּךְ.</b> לְאֹהֶל וּלְגַג עַל פְּנֵי כָּל הָאֳנִיָּה:
<h3>פסוק ח</h3>
<b>הָיוּ שָׁטִים לָךְ.</b> תּוֹפְסֵי מְשׁוֹטֶיךָ, לְהַנְהִיגֵךְ:
<b>חוֹבְלָיִךְ.</b> אוֹחֲזֵי הַקַּבְּרָנִיט (ראה פרושו לעיל, ו), לְכַוֵּן וּלְיַשֵּׁר הָאֳנִיָּה:
<h3>פסוק ט</h3>
<b>זִקְנֵי גְבַל.</b> אוּמְנֵי הַבִּנְיָן, כְּמוֹ שֶׁנֶּאֱמַר ״וּבֹנֵי חִירוֹם וְהַגִּבְלִים״ (מלכים א ה:לב):
<b>מַחֲזִיקֵי בִדְקֵךְ.</b> מְתַקְּנֵי בִּדְקֵךְ, שֶׁלֹּא יִכָּנְסוּ בָּהֶם הַמַּיִם. אפייטונ״ט טאקראוצ״א בְּלַעַ״ז:
<b>כָּל אֳנִיּוֹת הַיָּם וּמַלָּחֵיהֶם.</b> הַסַּפָּנִים שֶׁלָּהֶם:
<b>הָיוּ בָךְ.</b> הָיוּ סְבִיבֵךְ, לָשׁוּט אֶל הַמְּדִינוֹת הָרְחוֹקוֹת לְהָבִיא הַסְּחוֹרָה לְתוֹכֵךְ:
<b>לַעֲרֹב מַעֲרָבֵךְ.</b> לְשׁוֹן עֲרוּבָה, הֵם כָּל צָרְכֵי הָאָדָם שֶׁהוּא חַי בָּהֶם, וּמָמוֹנוֹ הוּא עֲרוּבָתוֹ וְהַצָּלָתוֹ לְחַיָּיו, גרנטיא״ה בְּלַעַ״ז:
<h3>פסוק יא</h3>
<b>בְּנֵי אַרְוַד וְחֵילֵךְ.</b> וּשְׁאָר חֵיל בְּנֵי אָדָם הַיּוֹשְׁבִים בְּתוֹכֵךְ:
<b>וְגַמָּדִים.</b> תִּרְגֵּם יוֹנָתָן ״וְאַף קַפּוּטְקָאֵי״, שָׁמַעְתִּי מִשְּׁמוֹ שֶׁל רַבִּי מְנַחֵם: עַל שֵׁם שֶׁיּוֹרְדִין בַּיָּם עַד הַתְּהוֹם מְשַׁעֲרֵי גּוֹמְדֵי אַמּוֹת עוֹמְקָהּ (ראה רשב״א בבא בתרא ק.), נִקְרְאוּ <b>גַמָּדִים</b> אַנְדוֹיִ״שׁ בְּלַעַ״ז. וְיֵשׁ פּוֹתְרִים, שֶׁהֵם נַנָּסִים וְנִכְנָסִין בְּמִדַּת אַמָּה:
<b>שִׁלְטֵיהֶם.</b> הֵם אַשְׁפּוֹת שֶׁנּוֹתְנִין בָּהֶם חִצִּים, כְּמוֹ ״הָבֵרוּ הַחִצִּים מִלְאוּ הַשְּׁלָטִים״ (ירמיה נא:יא); קויכרינ״ה בְּלַעַ״ז:
<b>תִּלּוּ.</b> הַרְבֵּה תִּלֵּי תִּלִּים:
<h3>פסוק יב</h3>
<b>תַּרְשִׁישׁ.</b> יָם שֶׁשְּׁמָהּ תַּרְשִׁישׁ:
<b>מֵרֹב כָּל הוֹן.</b> שֶׁהָיָה בְּתוֹכֵךְ, וּבְטוּחִים הַסּוֹחֲרִים שֶׁיִּמְצְאוּ בָךְ סְחוֹרָה הָרְאוּיָה לָהֶם:
<b>בְּדִיל.</b> אֶשְׁטִיי״ן בְּלַעַ״ז:
<b>עִזְבוֹנָיִךְ.</b> חוֹזְקֵיךְ וְעוֹזְרָךְ, כְּמוֹ ״וַיַּעַזְבוּ אֶת יְרוּשָׁלַיִם עַד הַחוֹמָה״ (נחמיה ג:ח); וּמָמוֹנוֹ שֶׁל אָדָם הוּא חָזְקוֹ, הַמַּעֲמִידוֹ עַל רַגְלָיו:
<h3>פסוק יג</h3>
<b>בְּנֶפֶשׁ אָדָם.</b> עֲבָדִים וּשְׁפָחוֹת לִמְכֹּר:
<h3>פסוק טו</h3>
<b>יָדֵךְ.</b> מְקוֹמֵךְ:
<b>קַרְנוֹת שֵׁן וְהָבְנִים.</b> קַרְנֵי יְעֵלִים וְעַצְמוֹת פִּיל, וְטַוָּסִים – עוֹפוֹת שֶׁשְּׁמָן פאו״ן בְּלַעַ״ז:
<b>הֵשִׁיבוּ אֶשְׁכָּרֵךְ.</b> הֵבִיאוּ לְךָ תְּשׁוּרָה:
<h3>פסוק טז</h3>
<b>אֲרָם סוֹחַרְתֵּךְ.</b> בָּאֲבָנִים טוֹבוֹת הָאֲמוּרוֹת בַּמִּקְרָא, וְ<b>אַרְגָּמָן וְרִקְמָה וּבוּץ</b>:
<b>מֵרֹב מַעֲשָׂיִךְ.</b> מִתּוֹךְ שֶׁהָיוּ יוֹדְעִים בִּנְשִׂיאֶיךָ וְשָׂרֶיךָ, שֶׁמַּרְאִין לָהֶם מַעֲשֵׂה נוֹי וְתִפְאֶרֶת לְתַכְשִׁיט:
<b>בְּנֹפֶךְ.</b> אִיקַרְבּוּנְקְלָ״א בְּלַעַ״ז:
<h3>פסוק יז</h3>
<b>בְּחִטֵּי מִנִּית.</b> שֵׁם מָקוֹם שֶׁחִטֶּיהָ יָפוֹת, כְּמוֹ ״עַד בּוֹאֲךָ מִנִּית״ (שופטים יא:לג); וּמִדְרַשׁ אַגָּדָה: חִטִּין יָפִין וְגַסִּין הַנִּמְכָּרִים בְּמִנְיָן; וְיוֹנָתָן תִּרְגֵּם: ״בְּחִטֵּי רִיחוּשׁ״, לְשׁוֹן קְבוּצַת מִנְיָנִים הַרְבֵּה, טְרוֹקָ״ס בְּלַעַ״ז, וְחֲבֵירוֹ בִּפְסִיקְתָּא (פסיקתא דרב כהנא כז:ט): מָה הַדַּס רָחוּשׁ בֶּעָלִין, אַף לֵאָה רְחוּשָׁה בְּבָנִים. וְלֹא יָדַעְתִּי מַהוּ. מִפִּי רַבִּי שִׁמְעוֹן מָצָאתִי שֶׁמָּצָא בְּמִקְרָא תַּרְגּוּם יְרוּשַׁלְמִי <b>בְּחִטֵּי מִנִּית וּפַנַּג</b> ״דְּחוּשְׁלָא וְקַלְמָא״, שַׂעֲרֵי דְּחוּשְׁלָא, שֶׁבַּגְּמָרָא (יומא עט.) אָנוּ שׁוֹנִים: שְׂעוֹרִים קְלוּפִים. וְאוֹמֵר אֲנִי: <b>מִנִּית</b> לְשׁוֹן מָנוֹת, מַאֲכָל מְזֻמָּן. וְאַף לְפִי נִקּוּד דָּגֵשׁ, דַּרְכּוֹ שֶׁל יוֹנָתָן לְתַרְגֵּם הַתֵּיבָה פַּעַם מִשְׁמָעָהּ פַּעַם מִדְרָשָׁהּ, כֵּן תִּרְגֵּם ״וְגַם שֵׁם הָעִיר הֲמוֹנָה״ (יחזקאל לט:טז) – אָנוּ נוֹקְדִים ״שֵׁם״, וְ״הֲמוֹנָה״ לֹא מַפִּיק הֵ״א, וְתִרְגֵּם: ״אַף לְתַמָּן יִתְרְמוּן קְטוּלֵי קַרְתָּא דְּסַגִּיאִין אִיתְרְגוּשְׁתְּהָא״:
<b>וּפַנַּג.</b> רָאִיתִי בְּסֵפֶר יוֹסֵף הַכֹּהֵן (ראה יוסיפון עמוד 155 – 156): עֵץ אֲפַרְסְמוֹן הוּא <b>פַנַּג</b>, וְהָיוּ מְצוּיִין בִּירִיחוֹ; וְעַל שֵׁם רֵיחוֹ הַטּוֹב נִקְרֵאת ׳יְרִיחוֹ׳; ׳בַּאלְצְמָא׳ בְּלַעַ״ז:
<h3>פסוק יח</h3>
<b>בְּיֵין חֶלְבּוֹן.</b> יַיִן לָבָן מְבֻשָּׁל (תרגום יונתן). וּמְנַחֵם חִבְּרוֹ עִם ״חֵלֶב חִטִּים״ (תהלים קמז:יד), לְשׁוֹן טוּב:
<b>וְצֶמֶר צָחַר.</b> ״וְעַמַּר מִילַת כְּבִינָא״ (תרגום יונתן); בְּיוֹם שֶׁנּוֹלַד הַטָּלֶה וְטִהֲרָתוֹ אִמּוֹ בִּלְחִיכָתָהּ, עוֹשִׂין כְּסוּת וּמְכַבְּנִין אוֹתוֹ סְבִיבָיו בִּקְרָסִים, כְּדֵי שֶׁיְּהֵא צַמְרוֹ נָקִי (שבת נד.):
<b>צָחַר.</b> לָבָן, כְּמוֹ ״אֲתוֹנוֹת צְחוֹרוֹת״ (שופטים ה:י):
<h3>פסוק יט</h3>
<b>וְדָן וְיָוָן.</b> מְדִינוֹת הֵם:
<b>מֵאוּזָּל.</b> מַטְוֶה שֶׁל שִׁירָאִין (שמות לה:כה):
<b>בַּרְזֶל עָשׁוֹת.</b> עָשׂוּי כַּעֲשָׁשִׁיּוֹת; מַשָׁ״שׁ בְּלַעַ״ז, וְהוּא פַּרְזְלָא הִינְדְּוָאָה (עבודה זרה טז.):
<h3>פסוק כ</h3>
<b>בְּבִגְדֵי חֹפֶשׁ לְרִכְבָּה.</b> ״בִּלְבוּשׁ דִּיקָר לְרְתִיכִין״ (תרגום יונתן):
<h3>פסוק כא</h3>
<b>בְּכָרִים.</b> כְּבָשִׂים; וְיוֹנָתָן תִּרְגֵּם: ״בְּתּוֹרִין״, וְכֵן תִּרְגֵּם ״מֵאָה אֶלֶף כָּרִים״ דְּמֵישַׁע מֶלֶךְ מוֹאָב (מלכים ב ג:ד):
<h3>פסוק כג</h3>
<b>אַשּׁוּר כִּלְמַד.</b> יוֹנָתָן תִּרְגֵּם: מְדִינַת אַשּׁוּר וּמָדַי:
<h3>פסוק כד</h3>
<b>בְּמַכְלוּלִים.</b> בִּדְבָרִים שֶׁהֵם לְמַכְלוּל פרמונ״ט בְּלַעַ״ז, וּמַה הֵם הַמַּכְלוּלִים? <b>גְּלוֹמֵי תְכֵלֶת וְרִקְמָה</b>, טַלִּיתוֹת שֶׁל תְּכֵלֶת מְרֻקָּמוֹת:
<b>וּבְגִנְזֵי בְרוֹמִים.</b> בְּתַכְשִׁיטֵי פְּאֵר, שֶׁגּוֹנְזִין אוֹתָן בְּאַרְגָּזִין שֶׁקּוֹרִין אשקרי״ן בְּלַעַ״ז, וְהֵם מְחוּפִּין עוֹר וּמְצוּיָּרִין לְנוֹי בְּמִינֵי מַסְמְרִין, שׁוּרוֹת שׁוּרוֹת וְצִיּוּרִין; וְהֵם בִּלְשׁוֹן אֲרַמִּי קַמְטְרִין, וּבִלְשׁוֹן עִבְרִי <b>בְּרוֹמִים</b>; וְהֵם <b>חֲבֻשִׁין</b> וַאֲסוּרִין בְּחַבְלֵי בּוּץ, לְנוֹי:
<b>וַאֲרוּזִים.</b> תִּרְגֵּם יוֹנָתָן: ״אֲעֵי הֲדַסִּים״ – אוֹתָן אֲרָגָזִים הָיוּ נְתוּנִין בְּמִגְדְּלֵי עֵץ הֲדַס; וּמְבִיאִין אוֹתָן לְתוֹךְ הַמִּגְדָּלִין, וְהַקְּמַטְרָאוֹת שֶׁבְּתוֹכָן וְהַתַּכְשִׁיטִין שֶׁבְּתוֹךְ הַקְּמַטְרָאוֹת, הַכֹּל יַחַד, לִסְחוֹרָה; וְכֹה פִּתְרוֹן הַלָּשׁוֹן בְּלָשׁוֹן קְצָרָה: <b>וּבְגִנְזֵי בְּרוֹמִים הַחֲבוּשִׁים בַּחֲבָלִים וַאֲרוּזִים</b> בְּתוֹךְ עֵץ אֶרֶז; שֶׁהַבְּרוֹמִים, הֵם הַקְּמַטְרָאוֹת, וְהָיוּ אֲסוּרִים בַּחֲבָלִים וּנְתוּנִים בְּמִגְדְּלֵי הֲדַס, שֶׁהִיא מִמִּינֵי אָרֶז; וּמַכְלוּלִים שֶׁבְּתוֹךְ הַבְּרוֹמִים קָרָא יוֹנָתָן: ״שׁוּפִין דְּוַרְדָּא וְאִימְלִין דְּזָהוֹרִיתָא״ – תַּכְשִׁיטִין הַצְּרִיכִין שְׁמִירָה נָאָה הֵן, ״מְחַתִּין בְּקַמְטְרְוָון״ – מוּנָחִים בְּקַמְטְרָאוֹת; וְהַמִּגְדָּלִים שֶׁבַּתַּרְגּוּם – כְּמוֹ שֶׁאָנוּ שׁוֹנִין (שבת טז,ה): ׳תֵּיבָה וּמִגְדָּל׳ שֵׁייפְרֵייטָ״א בְּלַעַ״ז:
<h3>פסוק כה</h3>
<b>אֳנִיּוֹת תַּרְשִׁישׁ שָׁרוֹתַיִךְ.</b> הֵם הָיוּ לָךְ לַעֲרָבָה וּמִישׁוֹר; כְּשֵׁם שֶׁהַמִּישׁוֹר הוּא דֶּרֶךְ כְּבוּשָׁה לְהָבִיא בּוֹ סְחוֹרָה לָעִיר הַיּוֹשֶׁבֶת בַּיַּבָּשָׁה, הָיוּ לָךְ תַּחְתָּם <b>אֳנִיּוֹת תַּרְשִׁישׁ</b> מְסִלָּה לְהָבִיא <b>מַעֲרָבֵךְ</b> לְתוֹכֵךְ:
<b>שָׁרוֹתַיִךְ.</b> לְשׁוֹן שָׁרוֹן וּמִישׁוֹר, וְדֻגְמָתוֹ ״עֲלוּ בְשָׁרוֹתֶיהָ״ (ירמיה ה:י):
<b>וַתִּמָּלְאִי, וַתִּכְבְּדִי מְאֹד.</b> הֵבִיאוּ לְתוֹכֵךְ מַשָּׂא רַב, וְהִכְבִּידוּ מַשָּׂאֵךְ יוֹתֵר מִדַּאי:
<h3>פסוק כו</h3>
<b>בְּמַיִם רַבִּים הֱבִיאוּךְ הַשָּׁטִים אוֹתָךְ.</b> כְּדֶרֶךְ הָאֳנִיּוֹת הַגְּדוֹלוֹת, שֶׁמַּפְלִיגִין אוֹתָן לְתוֹךְ פִּלְגֵי הַיָּם; וּמִתּוֹךְ שֶׁנִּתְמַלֵּאת וְכָבַדְתְּ, בָּא <b>רוּחַ הַקָּדִים וּשְׁבָרֵךְ בְּלֵב יַמִּים</b>. וּלְעִנְיַן דּוּגְמַת הָעִיר: מִתּוֹךְ שֶׁנִּתְמַלֵּאת עֹשֶׁר – גָּבַהּ לִבֵּךְ, וּבָא עָלֶיךָ פֻּרְעָנוּת:
<h3>פסוק כח</h3>
<b>מִגְרָשׁוֹת.</b> כְּמוֹ ״מִגְרְשֵׁי הֶעָרִים״ (במדבר לה:ב):
<h3>פסוק כט</h3>
<b>אֶל הָאָרֶץ יַעֲמֹדוּ.</b> מַה לָּנוּ עוֹד בָּאֳנִיּוֹת? לְהֵיכָן נוֹלִיךְ סְחוֹרָה עוֹד?
<h3>פסוק ל</h3>
<b>יִתְפַּלָּשׁוּ.</b> יִתְגַּלְגְּלוּ:
<h3>פסוק לב</h3>
<b>וְנָשְׂאוּ אֵלַיִךְ בְּנִיהֶם.</b> בְּנֶהִי שֶׁלָּהֶם:
<b>כְּדֻמָה.</b> כָּךְ הָיָה שֵׁם רָאשֵׁי אֱדוֹם, כְּעִנְיָן שֶׁנֶּאֱמַר ״מַשָּׂא דּוּמָה״ (ישעיהו כא:יא); וְיוֹנָתָן תִּרְגֵּם: ״לֵית דְּדָמֵי לָהּ״:
<b>כְּדֻמָה.</b> כְּדֻגְמָתָהּ:
<h3>פסוק לג</h3>
<b>בְּצֵאת עִזְבוֹנַיִךְ וְגוֹ׳.</b> כָּל זֶה יְקוֹנְנוּ <b>עָלָיִךְ</b> בְּקִינָתָם:
<h3>פסוק לה</h3>
<b>רָעֲמוּ פָנִים.</b> זְעוּמֵי פָנִים, וְכֵן ״בַּעֲבוּר הַרְעִימָהּ״ (שמואל א א:ו); וְכֵן כָּל תְּלוּנָה: ״תּוּרְעֲמָא״ (תרגום אונקלוס שמות טז:יב):
<h3>פסוק לו</h3>
<b>שָׁרְקוּ.</b> שׁוֹבְלִי״ר בְּלַעַ״ז; כָּךְ שׁוֹרְקִין עַל דָּבָר שֶׁחָלַף וְהָלַךְ לוֹ:
<h2>פרק כח</h2>
<h3>פסוק ב</h3>
<b>מוֹשַׁב אֱלֹהִים.</b> עָשָׂה לוֹ בָּאֲוִיר עַל הַיָּם בְּמַנְגְּנוֹן, כְּמִין שִׁבְעָה רְקִיעִים, וְיָשַׁב לוֹ עַל הָעֶלְיוֹן (תנחומא, בראשית ז, ילקוט שמעוני יחזקאל שסז):
<h3>פסוק ג</h3>
<b>הִנֵּה חָכָם אַתָּה מִדָּנִיֵּאל.</b> דָּנִיֵּאל, בָּא נְבוּכַדְנֶצַּר לַעֲשׂוֹתוֹ אֱלוֹהַּ, ״וּלְדָנִיֵּאל סְגִיד וּמִנְחָה וְנִיחוֹחִין אָמַר לְנַסְּכָא לֵיהּ״ (דניאל ב:מו), וְלֹא קַבִּיל עֲלֵיהּ, וְאַתָּה עוֹשֶׂה עַצְמְךָ אֱלוֹהַּ:
<b>כָּל סָתוּם לֹא עֲמָמוּךָ.</b> לֹא עָמוּם מִמְּךָ, קִנְתּוֹרִין הֵם שֶׁמְּקַנְתְּרִין, כְּלוֹמַר: שֶׁמָּא חָכָם אַתָּה כְּדָנִיֵּאל, שֶׁנֶּאֱמַר בּוֹ ״כָּל רָז לֹא אָנֵס לָךְ״ (דניאל ד:ו):
<h3>פסוק ד</h3>
<b>עָשִׂיתָ לְךָ חָיִל.</b> ״קָנִיתָ לְךָ נְכָסִין״ (תרגום יונתן):
<b>וַתַּעַשׂ זָהָב וָכֶסֶף.</b> ״וּכְנַשְׁתָּא״ (תרגום יונתן):
<h3>פסוק ז</h3>
<b>וְהֵרִיקוּ חַרְבוֹתָם.</b> כְּמַשְׁמָעוֹ; וּמִדְרַשׁ אַגָּדָה (מכילתא בשלח שירה ז): מִשְׁכַּב זָכוּר, שֶׁנִּבְעַל כְּנָשִׁים. שְׁלֹשָׁה עָשׂוּ עַצְמָם אֱלוֹהַּ וְנִבְעֲלוּ כְּנָשִׁים: יוֹאָשׁ בֶּן אֲחַזְיָה, שֶׁנֶּאֱמַר ״וְאֶת יוֹאָשׁ עָשׂוּ שְׁפָטִים״ (דברי הימים ב כד, כד), וְחִירָם, וּנְבוּכַדְנֶצַּר (תנחומא, וארא ט):
<b>יִפְעָתֶךָ.</b> הוֹפָעָתְךָ, לְשׁוֹן תֹּאַר פָּנִים; וְהַמִּדְרָשׁ דּוֹרְשׁוֹ יוֹפִי עִתֶּךָ:
<h3>פסוק ט</h3>
<b>מְחַלְלֶיךָ.</b> כְּמוֹ <b>הֹרְגֶךָ</b>:
<h3>פסוק יב</h3>
<b>אַתָּה חוֹתֵם תָּכְנִית וגו׳.</b> אַתָּה הוּא מָלֵא חָכְמָה לַחְתֹּם וְלִטְבֹּעַ כָּל תַּבְנִית וְצוּרָה:
<b>תָּכְנִית.</b> פֵּיינְטוּרָ״א בְּלַעַ״ז:
<h3>פסוק יג</h3>
<b>בְּעֵדֶן גַּן אֱלֹהִים וְגוֹ׳.</b> :בִּסְגִי טָבוֹן וְתַפְנוּקִין אַתְּ מִתְפַּנִּיק כְּאִלּוּ בְּעֵדֶן גִּינְתָא דַה׳ אַתְּ שָׁרֵי, כָּל עוּתְרָא גֵּיוּתָא וִיקָרָא מִתְיַהֵב לָךְ, כָּל אַבְנִין טָבָן מְסַדְּרָן עַל לְבוּשָׁךְ״ (תרגום יונתן):
<b>מְסֻכָתֶךָ.</b> חֻפָּתְךָ, לָשׁוֹן אַחֵר לְבוּשׁ כִּסּוּיֶיךָ:
<b>מְלֶאכֶת תֻּפֶּיךָ וּנְקָבֶיךָ בָּךְ.</b> אַף עַל פִּי שֶׁנָּתַתִּי לְךָ הַכָּבוֹד הַזֶּה, יוֹדֵעַ הָיִיתִי שֶׁתִּתְגָּאֶה, וְעָשִׂיתִי בְךָ <b>מְלֶאכֶת</b> תֻּפִּים וּנְקָבִים, הַמּוֹצִיאִין רוּחַ בְּקוֹל זֶמֶר כְּתוֹף, וּבָם הָיָה לְךָ לְהִתְבּוֹנֵן:
<h3>פסוק יד</h3>
<b>אַתְּ כְּרוּב מִמְשַׁח הַסּוֹכֵךְ.</b> אַתְּ עוֹף מִדָּה, כְּלוֹמַר: הָעוֹף הַגָּדוֹל, <b>הַסּוֹכֵךְ</b> בִּכְנָפָיו סְכָךְ רַב, כְּלוֹמַר: מוֹשֵׁל מִמְשָׁל רַב. <b>מִמְשַׁח</b> לְשׁוֹן גֹּדֶל, כְּמוֹ ״אַנְשֵׁי מִדּוֹת״ (במדבר יג:לב), דִּמְתַרְגְּמִינָן: ״גַּבְרֵי דְמִשְׁחָן״:
<b>וּנְתַתִּיךָ בְּהַר קֹדֶשׁ אֱלֹהִים הָיִיתָ.</b> וְנָתַתִּי לְךָ מָקוֹם לִקְנוֹת לְךָ שֵׁם, בְּבִנְיַן הַר קָדְשִׁי, שֶׁסִּיַּעְתָּ אֶת שְׁלֹמֹה בַּעֲצֵי אֲרָזִים (מלכים א ה:כב-כד):
<b>בְּתוֹךְ אַבְנֵי אֵשׁ הִתְהַלָּכְתָּ.</b> קָנִיתָ לְךָ זִכָּרוֹן עִם מַלְכֵי יִשְׂרָאֵל, שֶׁהֵם כְּמַלְאֲכֵי הַשָּׁרֵת:
<h3>פסוק טו</h3>
<b>נִמְצָא עַוְלָתָה בָּךְ.</b> בְּאָמְרְךָ <b>אֵל אֲנִי</b> (יחזקאל כח:ב):
<h3>פסוק טז</h3>
<b>מָלוּ.</b> כְּמוֹ מָלְאוּ:
<b>וָאֲחַלֶּלְךָ מֵהַר אֱלֹהִים.</b> גָּרַמְתָּ שֶׁאֶמְחֶה אוֹתְךָ, שֶׁלֹּא תִצְדַּק עוֹד בְּבִנְיַן בֵּיתִי (ראה רש״י לעיל יד):
<b>וָאַבֶּדְךָ.</b> כְּמוֹ וָאֲאַבֶּדְךָ:
<b>מִתּוֹךְ אַבְנֵי אֵשׁ.</b> שֶׁלֹּא תִּטּוֹל חֵלֶק עִם הַצַּדִּיקִים; וְרַבּוֹתֵינוּ בְּמִדְרַשׁ אַגָּדָה (בבא בתרא עה.) דָּרְשׁוּ הָעִנְיָן הַזֶּה בְּאָדָם הָרִאשׁוֹן, וְכָךְ אָמַר הַנָּבִיא לְחִירָם: מָה נִתְגָּאִיתָ בְּרְקִיעֶיךָ? שֶׁמָּא בְּגַן עֵדֶן הָיִיתָ (יחזקאל כח:יג), כְּמוֹ שֶׁהָיָה אָדָם הָרִאשׁוֹן, <b>כָּל אֶבֶן יְקָרָה וְגוֹ׳</b>? כִּי כָּל הַחוּפּוֹת הָאֵלֶּה עָשִׂיתִי לְאָדָם הָרִאשׁוֹן, וּפְחוּתָה שֶׁבְּכֻלָּן זָהָב, שֶׁהִיא מְנוּיָה אַחֲרוֹן (יחזקאל כח:יג). <b>מְלֶאכֶת תֻּפֶּיךָ וְגוֹ׳</b> – בְּזֹאת הִשְׁוֵיתִיךָ לוֹ, וְלֹא בְּאַחֶרֶת, וּבְךָ נִסְתַּכַּלְתִּי וּבָרָאתִי תּוּפִּים וּנְקָבִים בְּאָדָם הָרִאשׁוֹן (בבא בתרא עה.). <b>אַתְּ כְּרוּב מִמְשַׁח</b> – שֶׁמָּא אַתָּה כְּאוֹתוֹ <b>כְּרוּב</b> שֶׁהָיָה גָּדוֹל בְּ<b>מִמְשַׁח הַסּוֹכֵךְ</b> כֻּלּוֹ מִקְצֵה הַשָּׁמַיִם וְעַד קְצֵה הַשָּׁמַיִם? וְשֶׁמָּא <b>נְתַתִּיךָ</b> לִהְיוֹת בְּהַרְרֵי <b>קֹדֶשׁ</b>, כַּאֲשֶׁר נָתַתִּי לוֹ?
<h3>פסוק יז</h3>
<b>שִׁחַת חָכְמָתְךָ עַל יִפְעָתֶךָ.</b> שֶׁנִּתְגָּאֵיתָ בְּיִפְעָתֶךָ:
<b>לְרַאֲוָה בָךְ.</b> לְהִסְתַּכֵּל בְּבָשְׁתְּךָ, <b>לְרַאֲוָה</b> כְּמוֹ לִרְאִיָּה:
<h3>פסוק יח</h3>
<b>חִלַּלְתָּ מִקְדָּשֶׁיךָ.</b> קְדֻשָּׁתְךָ:
<b>אֵשׁ מִתּוֹכְךָ.</b> דִּבְרֵי גַאֲוָה שֶׁיָּצְאוּ מִפִּיךָ, לֵאמֹר <b>אֵל אָנִי</b> (יחזקאל כח:ב). לָשׁוֹן אַחֵר, כְּתַרְגּוּמוֹ: ״וְאַיְיתֵי עַמְמִיָּא דְּתַקִּיפִין כְּאֶשָּׁתָא מֵחוֹבֵי זְדוֹנָךְ״:
<h3>פסוק יט</h3>
<b>שָׁמְמוּ.</b> תָּמְהוּ:
<h3>פסוק כג</h3>
<b>וְנִפְלַל חָלָל בְּתוֹכָהּ בְּחֶרֶב עָלֶיהָ מִסָּבִיב.</b> עַל אֲשֶׁר יִרְאוּ הַחֶרֶב מִסָּבִיב, בַּחוּץ, יִפְּלוּ יוֹשְׁבֵי הָעִיר וְיִהְיוּ בְּטוּחִים לִהְיוֹת חֲלָלִים בְּתוֹכָהּ:
<b>וְנִפְלַל.</b> כְּמוֹ ״לֹא פִלַּלְתִּי״ (בראשית מח:יא): ״לָא סְבָרִית״, וּכְמוֹ ״וְאֹיְבֵינוּ פְּלִילִים״ (דברים לב:לא); יָדוּנוּ עַצְמָם לִהְיוֹת חֲלָלִים <b>בְּתוֹכָהּ</b>:
<h3>פסוק כד</h3>
<b>וְלֹא יִהְיֶה עוֹד לְבֵית יִשְׂרָאֵל וְגוֹ׳.</b> לְפִי שֶׁנִּבָּא עַל עַמּוֹן וּמוֹאָב וּפְלִשְׁתִּים וֶאֱדוֹם וְצוֹר וְצִידוֹן, שֶׁהֵם שְׁכֵינֵי אֶרֶץ יִשְׂרָאֵל, שֶׁיֶּחְרְבוּ, וּמֵאַחַר שֶׁיֹּאבְדוּ כֻּלָּן <b>לֹא יִהְיֶה סִלּוֹן וְקוֹץ לְיִשְׂרָאֵל</b> בְּכָל <b>סְבִיבוֹתָם</b>, שֶׁיַּכְאִיבֵם וְשֶׁיָּרַע לָהֶם:
<b>סִלּוֹן.</b> מִין קַמְשׁוֹנִים וְחוֹחִים הוּא:
<b>מַמְאִיר.</b> עִנְיַן הַכְאָבָה, כְּמוֹ ״צָרַעַת מַמְאֶרֶת״ (ויקרא יג:נא), פוניינ״ט בְּלַעַ״ז:
<b>הַשָּׁאטִים אוֹתָם.</b> הַבּוֹזִים אוֹתָם:
<h3>פסוק כה</h3>
<b>לְעַבְדִּי לְיַעֲקֹב.</b> כְּמוֹ שֶׁנְּתָנָהּ לְיַעֲקֹב נַחֲלָה בְּלֹא מְצָרִים, ״וּפָרַצְתָּ יָמָּה וָקֵדְמָה צָפֹנָה וָנֶגְבָּה״ (בראשית כח:יד):
<h2>פרק כט</h2>
<h3>פסוק ג</h3>
<b>הַתַּנִּים הַגָּדוֹל.</b> לְפִי שֶׁכָּל גְּדֻלָּתָהּ שֶׁל מִצְרַיִם וְכָל שׂוֹבַע שֶׁבָּהּ, עַל יְדֵי יְאוֹרֵי נִילוּס הוּא, לְפִיכָךְ הַנָּבִיא מְמַשֵּׁל אֶת מַלְכָּהּ לְתַנִּין, וְאֶת עַמָּהּ לִדְגַת יְאוֹר:
<b>לִי יְאוֹרִי.</b> אֵינִי צָרִיךְ לָעֶלְיוֹנִים, כִּי יֵשׁ לִי יְאוֹרִי, מַסְפִּיק כָּל צְרָכִי:
<b>וַאֲנִי עֲשִׂיתִנִי.</b> בִּגְבוּרָתִי וּבְחָכְמָתִי הִגְדַּלְתִּי גְּדֻלָּתִי וּמֶמְשַׁלְתִּי:
<h3>פסוק ד</h3>
<b>חַחִים.</b> כְּמִין טַבְּעוֹת בַּרְזֶל אֵיינְ״שׁ בְּלַעַ״ז:
<b>דְּגַת יְאוֹרֶיךָ בְּקַשְׂקְשֹׂתֶיךָ.</b> אִינְטִישָׁאִיקְרַאטִי״שׁ בְּלַעַ״ז; כְּלוֹמַר: אֶתֵּן בְּלֵב כָּל גִּבּוֹרֶיךָ לָצֵאת עִמְּךָ לַמִּלְחָמָה, וְיִפְּלוּ כֻּלָּם:
<h3>פסוק ה</h3>
<b>וּנְטַשְׁתִּיךָ הַמִּדְבָּרָה.</b> זוֹ הִיא אָבְדָנָן שֶׁל דָּגִים, כֵּיוָן שֶׁנִּטְשׁוּ עַל פְּנֵי הַיַּבָּשָׁה מֵתִים. אי״י אטינדר״י טו״י בְּלַעַ״ז:
<h3>פסוק ו</h3>
<b>מִשְׁעֶנֶת קָנֶה.</b> כַּמָּה פְּעָמִים סָמְכוּ עֲלֵיהֶם, בִּימֵי סַנְחֵרִיב (מלכים א יח:כא) וּבִימֵי נְבוּכַדְנֶצַּר (ירמיה לז:ה-ח), וְלֹא הוֹעִיל לָהֶם, כְּקָנֶה זֶה, שֶׁהוּא רַךְ וְאֵינוֹ סוֹמֵךְ אֶת הַנִּשְׁעָן עָלָיו:
<h3>פסוק ז</h3>
<b>בְּתָפְשָׂם בְּךָ בְכַפְּךָ.</b> בַּכַּף קְרִי, כְּאָדָם הַמְהַלֵּךְ וְנִשְׁעָן עַל מַקְלוֹ:
<b>תָּרוֹץ.</b> תִּרְצֵץ:
<b>וּבָקַעְתָּ לָהֶם כָּל כָּתֵף.</b> כְּתֵפֵיהֶם, כְּאָדָם הַנִּסְמָךְ עַל <b>קָנֶה</b>, וְנִשְׁבָּר, וְהָאָדָם נוֹפֵל עָלָיו וְהַקְּרוּמִיּוֹת נִכְנָסוֹת לוֹ בִּכְתֵיפָיו:
<b>וְהַעֲמַדְתָּ לָהֶם כָּל מָתְנָיִם.</b> מֵאַחַר שֶׁתִּשָּׁבֵר, יִצְטָרְכוּ לְחַזֵּק אֶת מָתְנֵיהֶם וְלַעֲמֹד עֲלֵיהֶם; וַהֲרֵי אַתָּה כְּאָדָם שֶׁחֲבֵירוֹ נִשְׁעָן עָלָיו וְהוּא חַלָּשׁ, וְאוֹמֵר לוֹ: הִתְחַזֵּק עַל מָתְנֶיךָ, כִּי לֹא תִסְמֹךְ עוֹד עָלַי. וְכֵן תִּרְגֵּם יוֹנָתָן: ״וְלָא תְהֵא לְהוֹן לְבֵית סוּמְכְוָון״. וְיֵשׁ מַחֲלִיפִין <b>וְהַעֲמַדְתָּ לָהֶם</b> לוֹ הִמְעַדְתָּ, וְאֵינִי רוֹאֶה אֶת דִּבְרֵיהֶן. וּמְנַחֵם חִבְּרוֹ עִם מַעֲמַד רַגְלַיִם, כָּמוֹנִי:
<h3>פסוק יא</h3>
<b>וְלֹא תֵשֵׁב אַרְבָּעִים שָׁנָה.</b> אַרְבָּעִים וּשְׁתַּיִם שְׁנֵי רְעָבוֹן נִגְזְרוּ בַּחֲלוֹם פַּרְעֹה, כְּנֶגֶד שְׁלֹשָׁה פְּעָמִים שֶׁנִּכְתַּב הַחֲלוֹם: שֶׁבַע פָּרוֹת וְשֶׁבַע שִׁבֳּלִים רָעוֹת רָאָה (בראשית מא:א-ז), וְסִפְּרוֹ לְיוֹסֵף (בראשית מא:יז-כד), הֲרֵי שְׁנֵי פְעָמִים, וְיוֹסֵף אָמַר לוֹ: ״שֶׁבַע הַפָּרוֹת הָרַקּוֹת וְהָרָעוֹת וְשֶׁבַע הַשִּׁבֳּלִים הָרֵקוֹת״ (בראשית מא:כז), הֲרֵי אַרְבָּעִים וּשְׁתַּיִם לָרָעָב; וְלֹא הָיָה לָהֶם אֶלָּא שְׁתַּיִם, שֶׁנֶּאֱמַר ״כִּי זֶה שְׁנָתַיִם הָרָעָב״ (בראשית מה:ו); וּמִשֶּׁיָּרַד יַעֲקֹב לְמִצְרַיִם פָּסַק הָרָעָב, שֶׁהֲרֵי בַּשָּׁנָה הַשְּׁלִישִׁית זָרְעוּ, שֶׁנֶּאֱמַר ״וְתֵן זֶרַע וְנִחְיֶה וְגוֹ׳״ (בראשית מז:יט); וְהָאַרְבָּעִים נִפְרְעוּ לָהֶם עַכְשָׁיו (בראשית רבה פט:ט):
<b>תֵּשֵׁב אַרְבָּעִים שָׁנָה.</b> תֵּשֵׁב שְׁרָ״א אֲשִׁיגִיאָ״ה בְּלַעַ״ז:
<h3>פסוק יד</h3>
<b>מְכוּרָתָם.</b> מְגוּרָתָם. לָשׁוֹן אַחֵר: כְּמוֹ תּוֹלְדוֹתָם, וְכֵן חִבְּרוֹ מְנַחֵם:
<h3>פסוק טו</h3>
<b>לְבִלְתִּי רְדוֹת בַּגּוֹיִם.</b> לְשׁוֹן מֶמְשָׁלָה, כְּמוֹ ״וּרְדוּ בִדְגַת הַיָּם״ (בראשית א:כח):
<h3>פסוק טז</h3>
<b>וְלֹא יִהְיֶה.</b> מִצְרַיִם <b>לְבֵית יִשְׂרָאֵל עוֹד לְמִבְטָח הַמַּזְכִּיר</b> לָהֶם <b>עָוֹן</b>, שֶׁאָמַר לָהֶם הַקָּדוֹשׁ בָּרוּךְ הוּא: ״לֹא תֹסִיפוּ לִרְאוֹתָם עוֹד״ (שמות יד:יג):
<h3>פסוק יז</h3>
<b>וַיְהִי בְּעֶשְׂרִים וְשֶׁבַע שָׁנָה.</b> לְמַלְכוּת נְבוּכַדְנֶצַּר, אוֹתָהּ שָׁנָה נִתְּנָה מִצְרַיִם בְּיָדוֹ, כָּךְ שָׁנִינוּ בְּסֵדֶר עוֹלָם (סדר עולם רבה כו); וְיֵשׁ בַּסֵּפֶר הַזֶּה הַרְבֵּה נְבוּאוֹת כְּתוּבוֹת מֻקְדָּם וּמְאֻחָר:
<h3>פסוק יח</h3>
<b>הֶעֱבִיד אֶת חֵילוֹ.</b> עַל צוֹר עֲבוֹדָה גְדוֹלָה:
<b>כָּל רֹאשׁ.</b> אַנְשֵׁי חֵילוֹתָיו:
<b>מֻקְרָח וְכָל כָּתֵף מְרוּטָה.</b> כְּדֶרֶךְ הַצָּרִים עַל הָעִיר יָמִים רַבִּים, וְטוֹרְחִים וִיגֵעִים בְּשֵׂאת מַשָּׂאוֹת עֵצִים וַאֲבָנִים. וְהוּא לָכַד אֶת צוֹר בְּעֶשְׂרִים וְשָׁלֹשׁ לְמַלְכוּתוֹ, כְּמוֹ שֶׁמָּצִינוּ בְּסֵדֶר עוֹלָם (סדר עולם רבה כו). <b>מֻקְרָח</b> קָאלְבּ״וּ בְּלַעַ״ז:
<b>מְרוּטָה.</b> פְּלִיאָ״ה בְּלַעַ״ז:
<b>וְשָׂכָר לֹא הָיָה לוֹ.</b> לְאַחַר שֶׁשָּׁלְלוּ שְׁלָלָהּ, עָלָה הַיָּם וְשָׁטַף מֵהֶם, לְפִי שֶׁנִּגְזַר עָלֶיהָ וְעַל שְׁלָלָהּ לֵיאָבֵד בַּיָּם:
<h3>פסוק כ</h3>
<b>פְּעֻלָּתוֹ אֲשֶׁר עָבַד בָּהּ.</b> שְׂכַר פְּעֻלָּה אֲשֶׁר עָבַד בְּמִצְוָתִי בְּצוֹר, אֶתֵּן לוֹ אֶת אֶרֶץ מִצְרָיִם:
<b>אֲשֶׁר עָשׂוּ לִי.</b> מִצְרַיִם רָעָה, בְּמִשְׁעַנְתָּם שֶׁהִבְטִיחוּ אֶת עַמִּי, בְּעֶזְרָתָם, הֶבֶל (איכה ד:יז):
<h3>פסוק כא</h3>
<b>בְּיוֹם הַהוּא אַצְמִיחַ קֶרֶן.</b> לֹא שָׁמַעְתִּי וְלֹא מָצָאתִי פֵּירוּשׁ מִקְרָא זֶה מַה הוּא צֶמַח קַרְנָם שֶׁל יִשְׂרָאֵל בְּמַפֶּלֶת מִצְרַיִם, שֶׁהֲרֵי יִשְׂרָאֵל גָּלוּ שְׁמוֹנֶה שָׁנִים לִפְנֵי מַפֶּלֶת מִצְרַיִם. וְאוֹמֵר אֲנִי בְּיוֹם הַהוּא מוּסָב עַל פָּרָשָׁה שֶׁל מַעְלָה, <b>מִקֵּץ אַרְבָּעִים שָׁנָה אֲקַבֵּץ אֶת מִצְרַיִם</b>, וְאוֹתוֹ חֶשְׁבּוֹן כָּלָה בְּשָׁנָה שֶׁמָּלַךְ בֵּלְשַׁאצַּר, וּמָצִינוּ בְּדָנִיֵּאל שֶׁבְּאוֹתָהּ שָׁנָה הִתְחִילוּ מַלְכֵי פָּרַס לְהִתְחַזֵּק וְנִגְזְרָה מַפָּלָה עַל בָּבֶל, שֶׁנֶּאֱמַר (דניאל ז:א) ״בִּשְׁנַת חֲדָא לְבֵלְשַׁאצַּר דָּנִיֵּאל חֵלֶם חֲזָה וְגוֹ׳ קַדְמִיתָא כְּאַרְיֵה הִיא בָּבֶל״, וּכְתִיב (שם) ״חָזֵה הֲוֵית עַד דִּי מְרִיטוּ גַפַּהּ וְגוֹמֵר וַאֲרוּ חֵיוָה אוֹחֲרִי תִנְיָנָא דָמְיָא לְדֹב״, הִיא פָּרַס, וּכְתִיב ״וְכֵן אָמְרִין לַהּ קוּמִי אֲכוּלִי בְּשַׂר שַׂגִּיא״, כְּלוֹמַר תִּפְשִׂי הַמְּלוּכָה, וּמַלְכוּת פָּרַס הִיא צְמִיחַת קֶרֶן לְיִשְׂרָאֵל, שֶׁנֶּאֱמַר בְּכוֹרֶשׁ ״הוּא יִבְנֶה עִירִי וְגָלוּתִי יְשַׁלֵּחַ״ (ישעיהו מה:יג). וּמִנַּיִן שֶׁאַרְבָּעִים שָׁנָה שֶׁל מִצְרַיִם כָּלוּ בְּאוֹתוֹ הַפֶּרֶק? מִצְרַיִם נִתְּנָה בְּיַד נְבוּכַדְנֶצַּר בְּעֶשְׂרִים וָשֶׁבַע לִנְבוּכַדְנֶצַּר, בְּשָׁנָה שֶׁנֶּאֶמְרָה נְבוּאָה זוֹ לִיחֶזְקֵאל, הוֹסִיף אַרְבָּעִים שָׁנָה, הֲרֵי שִׁשִּׁים וְשֶׁבַע, צֵא מֵהֶם אַרְבָּעִים וְחָמֵשׁ לִנְבוּכַדְנֶצַּר, וְעֶשְׂרִים וְשָׁלֹשׁ לְאֵוִיל מְרֹדַךְ, כִּדְאָמְרִינָן בְּמַסֶּכֶת מְגִלָּה (יא:), וְשָׁנָה אַחַת מֵהֶם עָלְתָה לָזֶה וְלָזֶה, כִּדְאָמְרִינָן הָתָם שָׁנִים מְקוּטָּעוֹת הָיוּ:
<b>וּלְךָ אֶתֵּן פִּתְחוֹן פֶּה בְּתוֹכָם.</b> לְךָ יְחֶזְקֵאל יְהֵא פִּתְחוֹן פֶּה כְּשֶׁיִּרְאוּ נְבוּאָתְךָ מִתְקַיֶּמֶת:
<h2>פרק ל</h2>
<h3>פסוק ב</h3>
<b>הָהּ.</b> כְּמוֹ אֲהָהּ; <b>הָהּ לַיּוֹם</b> הֶעָתִיד לָבֹא עַל אוֹתָן הָעוֹבְדֵי כּוֹכָבִים וּמַזָּלוֹת:
<h3>פסוק ג</h3>
<b>עֵת גּוֹיִם.</b> ״עִידָּן תְּבַר עַמְמַיָּא״ (תרגום יונתן):
<h3>פסוק ד</h3>
<b>וְהָיְתָה חַלְחָלָה בְּכוּשׁ.</b> לְשׁוֹן רַעַד; כְּשֶׁיִּשְׁמְעוּ מַפֶּלֶת מִצְרַיִם, יֶחֶרְדוּ לְנַפְשָׁם, פֶּן יַעֲלֶה מֶלֶךְ בָּבֶל עֲלֵיהֶם:
<h3>פסוק ה</h3>
<b>וְכָל הָעֶרֶב.</b> תִּרְגֵּם יוֹנָתָן: ״וְכָל סוּמְכָוָותָא״, כָּל הָעוֹרְבִים עֲרוּבַת מִצְרַיִם; גרנסי״אה בְּלַעַ״ז:
<b>אֶרֶץ הַבְּרִית.</b> כּוֹרְתֵי בְרִית לְמִצְרַיִם, לַעֲזוֹר לָהּ:
<h3>פסוק ח</h3>
<b>בְּתִתִּי אֵשׁ.</b> חֲמָתִי כָּאֵשׁ:
<h3>פסוק ט</h3>
<b>מַלְאָכִים מִלְּפָנַי.</b> גְּדוּדֵי גַּיָּסוֹת הוֹלְכִים בִּשְׁלִיחוּתִי, בְּשַׁיָּרוֹת רַבּוֹת, <b>לְהַחֲרִיד אֶת כּוּשׁ</b> הַיּוֹשֶׁבֶת <b>בֶּטַח</b>:
<b>בַּצִּים.</b> כְּמוֹ ״וְצִים מִיַּד כִּתִּים״ (במדבר כד:כד), וְכֵן תִּרְגְּמוֹ יוֹנָתָן: ״בְּלִגְיוֹנִין״:
<h3>פסוק יב</h3>
<b>וְנָתַתִּי יְאֹרִים.</b> אֶרֶץ הַיְאוֹרִים, הִיא מִצְרַיִם:
<b>וּמָכַרְתִּי.</b> כְּתַרְגּוּמוֹ: ״וְאֶמְסַר״:
<h3>פסוק יד</h3>
<b>וְעָשִׂיתִי שְׁפָטִים בְּנֹא.</b> ״אֲלֶכְּסַנְדְּרִיאָ״ (תרגום יונתן):
<h3>פסוק טז</h3>
<b>לְהִבָּקֵעַ.</b> חוֹמָתָהּ תִּבָּקֵעַ:
<b>צָרֵי יוֹמָם.</b> צָרִים יָבוֹאוּ עָלֶיהָ יוֹם יוֹם:
<h3>פסוק יז</h3>
<b>וְהֵנָּה בַּשְּׁבִי תֵלַכְנָה.</b> שְׁתֵּיהֶן הַמְּדִינוֹת אָוֶן וּפִיבֶסֶת:
<h3>פסוק יח</h3>
<b>חָשַׁךְ הַיּוֹם.</b> יִמָּנַע הָאוֹר:
<b>עָנָן יְכַסֶּנָּה.</b> צָרָה תָּבֹא עָלֶיהָ, וּתְכַסֶּנָּה וְתֶחְשָׁךְ כְּיוֹם כִּסּוּי הֶעָנָן:
<b>וּבְנוֹתֶיהָ.</b> ״וְכַפְרָנָהָא״ (תרגום יונתן):
<h3>פסוק כא</h3>
<b>אֶת זְרוֹעַ פַּרְעֹה מֶלֶךְ מִצְרַיִם שָׁבָרְתִּי.</b> כְּבָר פַּעַם אַחֶרֶת, שֶׁנָּתַתִּי חֵילוֹ בְּיַד נְבוּכַדְנֶצַּר בַּשָּׁנָה הָרְבִיעִית לִיהוֹיָקִים, כְּמָה שֶׁנֶּאֱמַר בְּסֵפֶר יִרְמְיָה (ירמיהו מו:ב) ״לְמִצְרַיִם עַל חֵיל פַּרְעֹה נְכֹה מֶלֶךְ מִצְרַיִם אֲשֶׁר הָיָה בְּכַרְכְּמִישׁ עַל נְהַר פְּרָת אֲשֶׁר הִכָּה נְבוּכַדְנֶצַּר וְגוֹמֵר״:
<b>וְהִנֵּה לֹא חֻבָּשָׁה.</b> מֵאוֹתוֹ הַיּוֹם וָהָלְאָה, כְּמָה שֶׁנֶּאֱמַר בְּסֵפֶר מְלָכִים בְּסוֹפוֹ (מלכים ב כד:ז): ״וְלֹא יָסַף עוֹד מֶלֶךְ מִצְרַיִם לָצֵאת מֵאַרְצוֹ כִּי לָקַח מֶלֶךְ בָּבֶל מִנְּהַר פְּרָת עַד נַחַל מִצְרַיִם״, וּבְסִגְנוֹן זֶה נִתְנַבֵּא יִרְמְיָה גַּם הוּא עַל אוֹתָהּ הַמַּכָּה, בִּלְשׁוֹן רְפוּאָה אֵין לָהּ, שֶׁנֶּאֱמַר (ירמיהו מו:יא): ״עֲלִי גִלְעָד וּקְחִי צֳרִי בְּתוּלַת בַּת מִצְרַיִם לַשָּׁוְא הִרְבֵּית רְפוּאוֹת תְּעָלָה אֵין לָךְ״:
<b>לֹא חֻבָּשָׁה.</b> לְשׁוֹן קְשִׁירָה, שֶׁקּוֹשְׁרִין עֶצֶם הַנִּשְׁבָּר:
<b>לָשׂוּם חִתּוּל.</b> מַעֲשֵׂה בְּגָדִים וּרְטִיָּה, כְּמוֹ ״וְהָחְתֵּל לֹא חֻתָּלְתְּ״ (יחזקאל טז:ד):
<b>לִתְפֹּשׂ בֶּחָרֶב.</b> שֶׁיְּהֵא לוֹ עוֹד כֹּחַ לְהִלָּחֵם:
<h3>פסוק כב</h3>
<b>וְשָׁבַרְתִּי אֶת זְרֹעֹתָיו.</b> אֶשְׁבּוֹר אֶת הַשֵּׁנִית, וְתִהְיֶינָה שְׁתֵּיהֶן שְׁבוּרוֹת; כְּלוֹמַר: כְּבָר לָקַח מֶלֶךְ בָּבֶל מִצַּד הָאֶחָד, עוֹד אֶמְסוֹר לוֹ יֶתֶר הַמַּלְכוּת כֻּלּוֹ:
<h3>פסוק כד</h3>
<b>וְחִזַּקְתִּי.</b> לְשׁוֹן חוֹזֶק:
<h3>פסוק כה</h3>
<b>וְהַחֲזַקְתִּי.</b> לְשׁוֹן אֲחִיזָה, שֶׁאוֹחֵז בְּיָדוֹ לִסְמִיכָה שֶׁלֹּא תִּפֹּל; וְסוֹפוֹ יוֹכִיחַ: <b>וּזְרֹעוֹת פַּרְעֹה תִּפֹּלְנָה</b>, שֶׁאֵינוֹ אוֹחֵז בָּהֶן:
<h2>פרק לא</h2>
<h3>פסוק ב</h3>
<b>אֶל מִי דָּמִיתָ בְגָדְלֶךָ.</b> בְּהִתְגַּדֶּלְךָ לְנֶגְדִּי, אֶל מִי הָיִיתָ סָבוּר לִדְמוֹת?
<h3>פסוק ג</h3>
<b>הִנֵּה אַשּׁוּר.</b> שֶׁהִפַּלְתִּי כְּבָר:
<b>אֶרֶז בַּלְּבָנוֹן.</b> הָיָה:
<b>וְחֹרֶשׁ מֵצַל.</b> יַעַר מְסַכֵּךְ צֵל גָּדוֹל:
<b>וּבֵין עֲבוֹתִים.</b> עֲצֵי רַעֲנָן:
<b>צַמַּרְתּוֹ.</b> צִימָ״א בְּלַעַ״ז:
<h3>פסוק ד</h3>
<b>תְּעָלֹתֶיהָ.</b> פוֹשִׁי״ץ בְּלַעַ״ז:
<b>אֶל כָּל עֲצֵי הַשָּׂדֶה.</b> לְהַשְׁקוֹתָם. וְהַדֻּגְמָא, כְּתַרְגּוּמוֹ שֶׁל יוֹנָתָן: ״הָא אַתּוּרָאָה דַמְיָא לְאַרְזָא בְּלִבְנָן וְגוֹמֵר״, כִּבְעַמּוּד:
<b>מַיִם גִּדְּלוּהוּ תְּהוֹם רוֹמְמָתְהוּ.</b> ״בְּעַמְמַיָּא סַגִּי בְּסוּמְכְוָותָא תְּקוֹף יָת מַלְכַיָּא שַׁעֲבִיד לִתְחוֹת מַלְכוּתֵיהּ וְיָת שַׁלְטוֹנוֹהִי מַנִּי עַל כָּל מְדִינוֹת אַרְעָא״, וּמִדְרַשׁ אַגָּדָה <b>וּבֵין עֲבוֹתִים הָיְתָה צַמַּרְתּוֹ</b> מֵהֵיכָן זָכָה לִגְדֻלָּה? לְפִי שֶׁנִּמְנַע מֵעֲצַת דּוֹר הַפְּלָגָה שֶׁנֶּאֱמַר ״מִן הָאָרֶץ הַהִיא יָצָא אַשּׁוּר״ (בראשית י:יא), כְּשֶׁנַּעֲשׂוּ כָּל בָּאֵי הָעוֹלָם קְלִיעָה אַחַת לָבוֹא בְּעֵצָה לִמְרֹד בּוֹ, אָז הָיְתָה צַמַּרְתּוֹ נִרְאֵית לְעַצְמָהּ וְלֹא נִשְׁתַּלְשְׁלָה עִמָּהֶם. <b>מַיִם גִּדְּלוּהוּ תְּהוֹם רוֹמְמָתְהוּ.</b> וְעַל שֶׁשָּׁמַע לְקוֹל יוֹנָה בֶּן אֲמִתַּי, שֶׁיָּרַד לַתְּהוֹם וְשָׁבוּ אַנְשֵׁי נִינְוֵה מִן הֶחָמָס אֲשֶׁר בְּכַפֵּיהֶם (פסיקתא רבתי לג):
<h3>פסוק ה</h3>
<b>סַרְעַפֹּתָיו.</b> עֲנָפָיו:
<b>פֹארֹתָיו.</b> זְמוֹרוֹתָיו:
<b>מִמַּיִם רַבִּים בְּשַׁלְּחוֹ פֹּארוֹתָיו.</b> עַל יְדֵי מַיִם רַבִּים. <b>בְּשַׁלְּחוֹ פֹּארוֹתָיו.</b> כְּלוֹמַר: בְּגַדְּלוֹ פֹּארוֹתָיו. וְלָשׁוֹן שִׁלּוּחַ נוֹפֵל בָּהֶן, כְּמוֹ ״וַתְּשַׁלַּח פֹּארוֹת״ (יחזקאל יז:ו):
<h3>פסוק ו</h3>
<b>בִּסְעַפֹּתָיו.</b> בַּעֲנָפָיו:
<b>קִנְּנוּ.</b> לְשׁוֹן קֵן:
<h3>פסוק ז</h3>
<b>וַיִּיף.</b> לְשׁוֹן יֹפִי:
<b>דָּלִיּוֹתָיו.</b> אַף הֵם לְשׁוֹן עֲנָפִים הַנְּטוּיִם לְאֹרֶךְ לְכָל צַד, כְּמִין דָּלִיּוֹת הַכֶּרֶם, שישטרוי״ילאש בְּלַעַ״ז:
<h3>פסוק ח</h3>
<b>לֹא עֲמָמוּהוּ.</b> לֹא כִּהוּ תָּאֳרוֹ, כְּלוֹמַר: לֹא הָיָה בָּהֶם אֶחָד נָאֶה מִמֶּנּוּ:
<b>בְּגַן אֱלֹהִים.</b> כְּלוֹמַר: בְּכָל הָעוֹלָם:
<b>וְעַרְמֹנִים.</b> קַאשְׁטַנִי״שׁ בְּלַעַ״ז:
<h3>פסוק ט</h3>
<b>כָּל עֲצֵי עֵדֶן.</b> כְּלוֹמַר כָּל הַמְּלָכִים הַמְשׁוּבָּחִים:
<h3>פסוק י</h3>
<b>יַעַן אֲשֶׁר גָּבַהְתָּ בְּקוֹמָה.</b> כָּךְ אָמַרְתִּי לְאַשּׁוּר:
<h3>פסוק יא</h3>
<b>בְּיַד אֵל גּוֹיִם.</b> בְּיַד קָשֶׁה שֶׁבַּגּוֹיִם, בְּיַד נְבוּכַדְנֶצַּר נְתַתִּיו; דְּאָמַר מַר (מגילה יא:): שָׁנָה רִאשׁוֹנָה כָּבַשׁ נִינְוֵה:
<b>עָשׂוֹ יַעֲשֶׂה לוֹ.</b> נְבוּכַדְנֶצַּר, כְּכָל רְצוֹנִי:
<h3>פסוק יב</h3>
<b>וַיִּטְּשֻׁהוּ.</b> וַיַּפִּילוּהוּ לָאָרֶץ, כְּמוֹ ״וַיִּטֹּשׁ עַל הַמַּחֲנֶה״ (במדבר יא:לא):
<h3>פסוק יג</h3>
<b>עַל מַפַּלְתּוֹ יִשְׁכְּנוּ וְגוֹ׳.</b> כְּתַרְגּוּמוֹ: ״עַל מַפֶּלֶת קְטִילוֹהִי״:
<h3>פסוק יד</h3>
<b>עֲצֵי מַיִם.</b> שֶׁהֵם רַכִּים וְחַלָּשִׁים, אֶלָּא שֶׁעֲנָפֵיהֶם רַכִּים וַאֲרֻכִּין מֵחֲמַת לִחְלוּחִית הַמַּיִם; אֵין לָהֶם לְדַמּוֹת עַצְמָם לְאַרְזֵי עֵדֶן. כְּלוֹמַר: לֹא הָיָה לוֹ לְהִתְגָּאוֹת עַל יִשְׂרָאֵל. <b>וְלֹא יַעַמְדוּ</b> עֲלֵיהֶם:
<b>אֶל בֵּין עֲבוֹתִים.</b> לֹא יִתְגָּאוּ לְהַשְׁווֹת גְּבוּרָתָם, שׁוֹתֶה מַיִם, <b>אֶל עֲצֵי עֲבוֹתִים</b>:
<h3>פסוק טו</h3>
<b>בְּיוֹם רִדְתּוֹ שְׁאוֹלָה.</b> כְּשֶׁהִשְׁפַּלְתִּי אֶת מֶלֶךְ אַשּׁוּר בְּיַד אוֹיְבוֹ:
<b>הֶאֱבַלְתִּי כִּסֵּתִי עָלָיו.</b> אֲבֵלִים רַבִּים, שֶׁהָיוּ סְמוּכִין עָלָיו:
<b>כִּסֵּיתִי עָלָיו אֶת תְּהוֹם.</b> כִּסֵּיתִי בִּשְׁבִילוֹ אֶת תְּהוֹם שֶׁהָיָה רָגִיל לְהַשְׁקוֹתוֹ וּלְגַדְּלוֹ, כְּמוֹ שֶׁאָמַר לְמַעְלָה <b>תְּהוֹם רוֹמְמַתְהוּ</b>; אוֹתוֹ הַיּוֹם כִּסִּיתִיו, שֶׁלֹּא יַעֲלֶה וִיכַבֶּה אֶת תְּבֵעָרָתוֹ; כְּלוֹמַר: הֶחֱלַטְתִּי אֶת עוֹזְרָיו:
<b>וָאֶמְנַע נַהֲרוֹתֶיהָ.</b> שֶׁהָיוּ הוֹלְכִין סְבִיבוֹת מַטָּעָהּ (יחזקאל לא:ד):
<b>וַיִּכָּלְאוּ מַיִם רַבִּים.</b> שֶׁהָיוּ מַאֲרִיכִין פְּאֹרוֹת, כְּמוֹ שֶׁאָמַר לְמַעְלָה <b>וַתֶּאֱרַכְנָה פְאֹרוֹתָיו מִמַּיִם רַבִּים</b>:
<b>וָאַקְדִּיר.</b> בִּשְׁבִילוֹ לְבָנוֹן:
<b>וָאַקְדִּיר.</b> לְשׁוֹן שַׁחֲרוּת:
<b>וְכָל עֲצֵי הַשָּׂדֶה.</b> שֶׁהָיוּ תְּעָלוֹתָיו שְׁלוּחִין אֲלֵיהֶם, כְּמוֹ שֶׁאָמַר לְמַעְלָה (יחזקאל לא:ד):
<b>עָלָיו עֻלְפֶּה.</b> בִּשְׁבִילוֹ פָּסַק לִחְלוּחָם, כְּאָדָם שֶׁמִּתְעַלֵּף וְרוּחוֹ פּוֹרַחַת; פשמי״ר בְּלַעַ״ז:
<h3>פסוק טז</h3>
<b>וַיִּנָּחֲמוּ בְּאֶרֶץ תַּחְתִּית.</b> שְׁאָר יוֹרְדֵי גֵיהִנֹּם קִבְּלוּ תַּנְחוּמִים; אָמְרוּ: אַף זֶה כָּמוֹנוּ:
<h3>פסוק יז</h3>
<b>וּזְרֹעוֹ יָשְׁבוּ בְצִלּוֹ.</b> וְעוֹזְרָיו אֲשֶׁר יָשְׁבוּ בְצִלּוֹ:
<h3>פסוק יח</h3>
<b>אֶל מִי דָמִיתָ כָּכָה.</b> אַתָּה פַּרְעֹה, אֶל מִי מֵ<b>עֲצֵי עֵדֶן</b> דָּמִיתָ, שֶׁיְּהֵא כָּכָה גָּדוֹל כְּאַשּׁוּר <b>בְּכָבוֹד וּבְגֹדֶל</b>? וַהֲרֵי רָאִיתָ שֶׁהוֹרַדְתִּיו שְׁאוֹל; וְאַף אַתָּה: <b>וְהוּרַדְתָּ</b> עִם <b>עֲצֵי עֵדֶן</b> – עִם שְׁאָר מְלָכִים חֲזָקִים:
<b>אֶל אֶרֶץ תַּחְתִּית.</b> גֵּיהִנֹּם:
<h2>פרק לב</h2>
<h3>פסוק ב</h3>
<b>כְּפִיר גּוֹיִם נִדְמֵיתָ וְאַתָּה כַּתַּנִּים בַּיַּמִּים.</b> הָיָה לְךָ לִרְבֹּץ תּוֹךְ יְאוֹרְךָ כְּמִשְׁפַּט הַדָּגִים וְלֹא לָצֵאת אֶל הַיַּבָּשָׁה, וְנִתְגָּאִיתָ בְּלִבְּךָ וְנִדְמֵיתָ בְּעַצְמְךָ לִכְפִיר הַשַּׁלִּיט בַּיַּבָּשָׁה וְיָצָא לִטְרֹף טֶרֶף:
<b>וַתָּגַח בְּנַהֲרוֹתֶיךָ.</b> וְתֵצֵא חוּץ עִם נַהֲרוֹתֶיךָ; לְשׁוֹן ״גּוֹחִי מִבֶּטֶן״ (תהלים כב:י); ״כִּי יָגִיחַ יַרְדֵּן״ (איוב מ:כג); ״וְאֹרֵב יִשְׂרָאֵל מֵגִיחַ מִמְּקוֹמוֹ״ (שופטים כ:לג); לְשׁוֹן דָּבָר הַנּוֹגֵעַ וְיוֹצֵא מִבֵּית מִסְתָּרִים:
<b>וַתִּדְלַח.</b> לְשׁוֹן עֲכִירָה:
<b>בְּרַגְלֶיךָ.</b> רַגְלַיִם לֹא הָיוּ לְךָ, וְעָשִׂיתָ לְךָ רַגְלַיִם כְּחַיַּת הָאָרֶץ לַעֲבֹר מֵימֵי אֲרָצוֹת וְלִרְפֹּס <b>נַהֲרוֹתָם</b>; וְהַדֻּגְמָא בְּתַרְגּוּם יוֹנָתָן: ״וַאֲגַחְתָּא בְּמַשִׁירְיָיתָךְ וַאֲזַעְתָּא עַמְמַיָּא בְּסוּמְכְוָותָךְ וַאֲחְרִיבְתָּא מְדִינָתְהוֹן״:
<h3>פסוק ג</h3>
<b>בְּחֶרְמִי.</b> לְשׁוֹן מְצוּדָה; וְהַרְבֵּה יֵשׁ בַּמִּקְרָא: ״יְגֹרֵהוּ בְחֶרְמוֹ״ (חבקוק א:טו); ״מְצוֹדִים וַחֲרָמִים״ (קהלת ז:כו):
<h3>פסוק ה</h3>
<b>וּמִלֵּאתִי הַגֵּאָיוֹת רָמוּתֶךָ.</b> הַשְׁלָכָתֶיךָ; כְּמוֹ ״רָמָה בַיָּם״ (שמות טו:א), וְיֵשׁ אוֹמְרִים: רָמוּתֶךָ – לְשׁוֹן ׳רִמָּה׳, כְּמוֹ ״וַיָּרֻם תּוֹלָעִים וַיִּבְאַשׁ״ (שמות טז:כ):
<h3>פסוק ו</h3>
<b>וְהִשְׁקֵיתִי אֶרֶץ צָפָתְךָ.</b> אֶרֶץ אֲשֶׁר אַתָּה צָף בָּהּ עַל פְּנֵי מֵימֵי יְאוֹרֶיךָ; כְּמוֹ ״צָפוּ מַיִם עַל רֹאשִׁי״ (איכה ג:נד); ״וַיָּצֶף הַבַּרְזֶל״ (מלכים ב ו:ו); אוֹתָהּ הָאָרֶץ אַשְׁקֶה <b>מִדָּמְךָ</b>:
<b>צָפָתְךָ.</b> טוֹנְפְרוֹט״מְנְט בְּלַעַ״ז, עַל הֶהָרִים הַגְּבוֹהִין שֶׁבָּהּ:
<b>וַאֲפִיקִים.</b> רָאוּיִ״רְשׁ בְּלַעַ״ז:
<h3>פסוק ז</h3>
<b>וְכִסֵּיתִי בְכַבּוֹתְךָ שָׁמַיִם.</b> כְּשֶׁתִּכְבֶּה תַּבְעֵרָתְךָ, יַעֲלֶה הֶעָשָׁן וִיכַסֶּה הַשָּׁמַיִם וְיַחְשִׁיךְ הַמְּאוֹרוֹת; כְּלוֹמַר: כָּל שׁוֹמְעֵי שִׁמְעֲךָ יִתְאַבְּלוּ וְיִשְׁתּוֹמְמוּ, כִּי יִדְאַג אִישׁ לְנַפְשׁוֹ לֵאמֹר: גַּם עָלֵינוּ יַעֲמֹד הַמַּשְׁחִית:
<h3>פסוק ח</h3>
<b>כָּל מְאוֹרֵי אוֹר בַּשָּׁמַיִם.</b> שָׂרִים שֶׁל מַעְלָה, מְלִיצֶיךָ:
<h3>פסוק ט</h3>
<b>וְהִכְעַסְתִּי לֵב.</b> כְּלוֹמַר: יִרְגַּז וְיֶחֱרַד לִבָּם:
<b>בַּהֲבִיאִי שִׁבְרְךָ.</b> ״בְּאַיְתִיוֹתִי תְּבִירֵי קְרָבָךְ לְבֵינֵי עַמְמַיָּא״ (תרגום יונתן):
<h3>פסוק י</h3>
<b>וַהֲשִׁמּוֹתִי.</b> לְשׁוֹן תִּמָּהוֹן:
<b>בְּעוֹפְפִי חַרְבִּי עַל פְּנֵיהֶם.</b> לְשׁוֹן עוֹף פּוֹרֵחַ (תנחומא, בשלח יח): בְּשָׁלְחִי עָלֶיךָ חֵיל שְׁלוּחַי דֶּרֶךְ אַרְצָם:
<b>וְחָרְדוּ לִרְגָעִים.</b> לִשְׁבָרִים, פֶּן גַּם עֲלֵיהֶן יָבֹא הַשֶּׁבֶר. לָשׁוֹן אַחֵר: לְשׁוֹן ׳רֶגַע׳ מַמָּשׁ, כֵּן חִבְּרוֹ מְנַחֵם:
<b>אִישׁ לְנַפְשׁוֹ.</b> כָּל אֶחָד עַל עַצְמוֹ, שׁוֹיְימָ״אִימָאשׁ בְּלַעַ״ז:
<h3>פסוק יג</h3>
<b>מֵעַל מַיִם.</b> שֶׁל שְׁאָר מְדִינוֹת, שֶׁהָיִיתָ עוֹכְרָם:
<h3>פסוק יד</h3>
<b>אַשְׁקִיעַ מֵימֵיהֶם.</b> שֶׁלֹּא תְעַכְּרֵם רֶגֶל בְּהֵמָה, יִשְׁקַע הַטִּיט וְיִהְיוּ הַמַּיִם צְלוּלִין וּנְקִיִּים <b>כַּשֶּׁמֶן</b> הַמְזֻקָּק:
<h3>פסוק טו</h3>
<b>אֶרֶץ מִמְּלוֹאָהּ.</b> אֶרֶץ שֶׁהִיא עַתָּה מִמְּלוֹאָהּ מִכָּל טוּב:
<h3>פסוק יח</h3>
<b>נְהֵה.</b> בְּכֵה וְקוֹנֵן:
<b>וְהוֹרִידֵהוּ אוֹתָהּ וּבְנוֹת וגו׳.</b> הִתְנַבֵּא עָלָיו וְעַל כָּל מַכְחִישֵׁי הַנְּבוּאָה, שֶׁיֵּרְדוּ לִבְאֵר שַׁחַת; כָּאן הֶרְאָהוּ הַקָּדוֹשׁ בָּרוּךְ הוּא לִיחֶזְקֵאל, שֶׁכָּל מַכְחִישֵׁי הַנְּבוּאָה יוֹרְדִין לְגֵיהִנֹּם (תנחומא, לך כ):
<h3>פסוק יט</h3>
<b>מִמִּי נָעָמְתָּ.</b> כְּלוּם נָעַמְתָּ מִשְּׁאָר הָ<b>עֲרֵלִים</b>?! אַף אַתָּה <b>רְדָה</b> לַבּוֹר <b>וְהָשְׁכְּבָה</b> אִתָּם:
<h3>פסוק כ</h3>
<b>חֶרֶב נִתָּנָה.</b> לַחֶרֶב נִתְּנָה מִצְרַיִם:
<h3>פסוק כא</h3>
<b>יְדַבְּרוּ לוֹ.</b> יְדַבְּרוּ עָלָיו וְעַל עוֹזְרָיו:
<b>אֵילֵי גִבּוֹרִים מִתּוֹךְ שְׁאוֹל.</b> סָרֵס הַמִּקְרָא וְדָרְשֵׁהוּ <b>יְדַבְּרוּ לוֹ אֶת עֹזְרָיו</b>, עִם עוֹזְרָיו, כְּלוֹמַר: גַּם עַל עוֹזְרָיו אִתּוֹ יְדַבְּרוּ אֵילֵי גִבּוֹרִים שֶׁבִּשְׁאוֹל, וְכָכָה יֹאמְרוּ עֲלֵיהֶם: <b>יָרְדוּ שָׁכְבוּ הָעֲרֵלִים וְגוֹ׳</b>. כָּל לוֹ וְלִי וְלָהֶם וְלְךָ הַסְּמוּכִין לְדִבּוּר, אֵינָם אֶלָּא לְשׁוֹן עַל:
<h3>פסוק כב</h3>
<b>שָׁם אַשּׁוּר.</b> בְּגֵיהִנֹּם:
<b>סְבִיבוֹתָיו.</b> בְּתוֹךְ שְׁאוֹל, קִבְרוֹתָיו מוּכָנִין, כִּי מִשָּׁם לֹא יֵצֵא לָנוּחַ בְּקִבְרוֹ:
<h3>פסוק כג</h3>
<b>בְּיַרְכְּתֵי בוֹר.</b> בְּמַעֲמַקֵּי בוֹר, בְּתוֹךְ עָמְקוֹ:
<b>וַיְהִי קְהָלָהּ.</b> בְּתוֹךְ שְׁאוֹל <b>סְבִיבוֹת קְבֻרָתָהּ</b>:
<b>אֲשֶׁר נָתְנוּ חִתִּית.</b> אֲשֶׁר נָתְנוּ שֶׁבֶר <b>בְּאֶרֶץ</b> יִשְׂרָאֵל:
<h3>פסוק כה</h3>
<b>נָתְנוּ מִשְׁכָּב לָהּ.</b> לְ<b>עֵילָם</b>:
<h3>פסוק כו</h3>
<b>מְחֻלְּלֵי.</b> כְּמוֹ הֲרוּגֵי:
<h3>פסוק כז</h3>
<b>וְלֹא יִשְׁכְּבוּ.</b> אֵלֶּה הַנִּזְכָּרִים, עִם <b>גִּבּוֹרִים</b> שֶׁמֵּתוּ מִיתַת עַצְמָם, כִּי <b>נוֹפְלִין/b> וּגְרוּעִים יִהְיוּ <b>מֵעֲרֵלִים אֲשֶׁר</b> מֵתוּ מִיתַת עַצְמָם וְ<b>יָרְדוּ בִּכְלֵי מִלְחַמְתָּם שְׁאוֹל</b>:
<b>וַיִּתְּנוּ.</b> קוֹבְרֵיהֶם <b>אֶת חַרְבוֹתָם תַּחַת רָאשֵׁיהֶם</b> לְסִימָן, לְהוֹדִיעַ כִּי לֹא שָׁלְטָה בָּהֶם חֶרֶב:
<b>וַתְּהִי עֲוֺנוֹתָם עַל עַצְמוֹתָם.</b> לֹא נֶחְסַר מֵעֲווֺנָם כְּלוּם, שֶׁלֹּא כִּפְּרָה עֲלֵיהֶם חֶרֶב הֲרִיגָה, שֶׁלֹּא נֶהֶרְגוּ; וּמָה הוּא הֶעָוֹן? <b>כִּי חִתִּית הַגִּבּוֹרִים</b> הָהֵם הָיְתָה <b>בְּאֶרֶץ חַיִּים</b>:
<h3>פסוק כח</h3>
<b>וְאַתָּה בְּתוֹךְ.</b> לְפַרְעֹה הוּא אוֹמֵר:
<b>אֶת חַלְלֵי חָרֶב.</b> וְלֹא עִם הַמֵּתִים מִיתַת עַצְמָם:
<h3>פסוק ל</h3>
<b>בְּחִתִּיתָם מִגְּבוּרָתָם בּוֹשִׁים.</b> ״בְּאִתְבָּרוּתְהוֹן מִגְּבוּרַתְהוֹן בְּהָתוֹן״ (תרגום יונתן):
<h3>פסוק לב</h3>
<b>כִּי נָתַתִּי אֶת.</b> חִתִּיתִי <b>בְּאֶרֶץ חַיִּים</b>, כִּי אֶתֵּן אֲנִי אֶת מוֹרָאִי בְּאֶרֶץ יִשְׂרָאֵל (אדר״נ נוסח ב עמ׳ 122), וְלֹא תִנָּתֵן עוֹד חִתִּית אָדָם בָּהּ:
<h2>פרק לג</h2>
<h3>פסוק ב</h3>
<b>לְצֹפֶה.</b> בָּאדִי״טָא בְּלַעַ״ז:
<h3>פסוק ג</h3>
<b>וְרָאָה אֶת הַחֶרֶב.</b> הֵמָּה הַגְּיָסוֹת:
<h3>פסוק ד</h3>
<b>דָּמוֹ בְרֹאשׁוֹ יִהְיֶה.</b> עֲוֹן מִיתָתוֹ יִדָּרֵשׁ מִיַּד עַצְמוֹ, שֶׁפָּשַׁע בְּנַפְשׁוֹ:
<h3>פסוק ה</h3>
<b>וְהוּא נִזְהָר נַפְשׁוֹ מִלֵּט.</b> אִם נִזְהָר, הָיָה נִמְלָט:
<h3>פסוק ז</h3>
<b>צוֹפֶה נְתַתִּיךָ.</b> כְּאוֹתוֹ הַצּוֹפֶה הַנִּיתָּן לְהַזְהִיר שֶׁלֹּא תֹּאבַד נֶפֶשׁ, כֵּן נְתַתִּיךָ <b>לְהַזְהִיר</b> אֶת יִשְׂרָאֵל:
<h3>פסוק י</h3>
<b>כֵּן אֲמַרְתֶּם.</b> לְפִיכָךְ אֵין אַתֶּם חֲפֵצִים לָשׁוּב, כִּסְבוּרִין אַתֶּם שֶׁלֹּא תוֹעִיל לָכֶם תְּשׁוּבָה:
<h3>פסוק יב</h3>
<b>לִחְיוֹת בָּהּ.</b> בְּצִדְקָתוֹ:
<h3>פסוק יג</h3>
<b>לֹא תִזָּכַרְנָה.</b> לְהַצִּילוֹ מִלֵּיעָנֵשׁ עַל עֲבֵירָה זוֹ:
<h3>פסוק טו</h3>
<b>חֲבוֹל.</b> עֲבוֹט, שֶׁצִּוִּיתִי לַהֲשִׁיבוֹ כְּבֹא הַשֶּׁמֶשׁ (דברים כד:יג):
<h3>פסוק יח</h3>
<b>וּמֵת בָּהֶם.</b> בִּשְׁבִילָם יֵעָנֵשׁ:
<h3>פסוק כב</h3>
<b>וַיִּפְתַּח אֶת פִּי.</b> כְּמוֹ שֶׁאָמַר בְּרֹאשׁ הַסֵּפֶר: ״וְנֶאֱלַמְתָּ וְלֹא תִהְיֶה לָהֶם לְאִישׁ מוֹכִיחַ״ (יחזקאל ג:כו), וְאַחַר כָּךְ אָמַר לוֹ: ״בְּיוֹם קַחְתִּי מֵהֶם אֶת מְעוּזָם״, ״יָבוֹא הַפָּלִיט אֵלֶיךָ״, ״בַּיּוֹם הַהוּא יִפָּתַח פִּיךָ אֶת הַפָּלִיט... וְלֹא תֵאָלֵם עוֹד״ (יחזקאל כד:כה-כז):
<b>עַד בּוֹא אֵלַי בַּבֹּקֶר.</b> כְּלוֹמַר: בְּעוֹד בּוֹאוֹ אֵלַי בַּבֹּקֶר, כְּמוֹ: לִפְנֵי בּוֹאוֹ אֵלַי בַּבֹּקֶר:
<h3>פסוק כד</h3>
<b>אֶחָד הָיָה אַבְרָהָם.</b> זֶה אֶחָד מֵאַרְבָּעָה דְּבָרִים שֶׁהָיָה רַבִּי עֲקִיבָא דּוֹרֵשׁ וְאֵין רַבִּי שִׁמְעוֹן בֶּן יוֹחַאי תַּלְמִידוֹ דּוֹרֵשׁ כְּמוֹתוֹ. וְכָךְ הָיָה רַבִּי שִׁמְעוֹן דּוֹרְשׁוֹ (תוספתא סוטה ו:ז): אַבְרָהָם שֶׁלֹּא נִצְטַוָּה אֶלָּא עַל מִצְוָה אַחַת יָרַשׁ אֶת הָאָרֶץ, אָנוּ שֶׁנִּצְטַוִּינוּ עַל מִצְוֹת הַרְבֵּה כָּל שֶׁכֵּן שֶׁלָּנוּ נִתְּנָה הָאָרֶץ לְמוֹרָשָׁה; הוּא שֶׁהַנָּבִיא מֵשִׁיבָם:
<h3>פסוק כה</h3>
<b>עַל הַדָּם תֹּאכֵלוּ וְגוֹ׳ וְהָאָרֶץ תִּירָשׁוּ.</b> בִּתְמִיהָּ? אִם נִצְטַוִּיתֶם, אֵין אַתֶּם שׁוֹמְרִים! <b>עַל הַדָּם תֹּאכֵלוּ</b>. אֶת מַאֲכָלֵי תַּפְנוּקִים אַתֶּם אוֹכְלִים עַל יְדֵי רְצִיחָה, שֶׁהוֹרְגִין אֶת בַּעֲלֵי מָמוֹן וְנוֹטְלִין אֶת מָמוֹנָם:
<h3>פסוק כו</h3>
<b>עֲמַדְתֶּם עַל חַרְבְּכֶם.</b> כְּלוֹמַר: כָּל בִּטְחוֹנְכֶם נִתְחַזַּקְתֶּם עַל חַרְבְּכֶם:
<b>עֲשִׂיתֶן תּוֹעֵבָה.</b> מִשְׁכַּב זָכוּר (סוטה ו,ט):
<h3>פסוק כז</h3>
<b>אֲשֶׁר בֶּחֳרָבוֹת.</b> בֶּעָרִים הַבְּצוּרוֹת, שֶׁסּוֹפָן לִהְיוֹת חֲרֵיבִים:
<b>וַאֲשֶׁר בַּמְּצָדוֹת.</b> בַּמַּחֲבָא, לְהִטָּמֵן מִן הַחֶרֶב, אֶשְׁלַח בָּם אֶת הַדֶּבֶר:
<h3>פסוק ל</h3>
<b>הַנִּדְבָּרִים בְּךָ.</b> מִתְלוֹצְצִים בְּךָ:
<h3>פסוק לא</h3>
<b>וְיֵשְׁבוּ לְפָנֶיךָ.</b> כְּאִלּוּ הֵם עַמִּי:
<b>עֲגָבִים.</b> שְׂחוֹק, כְּמוֹ ״עוּגָב״ (איוב כא:יב):
<b>בִּצְעָם.</b> גְּזֵלָתָם:
<h3>פסוק לב</h3>
<b>וְהִנְּךָ לָהֶם כְּשִׁיר עֲגָבִים.</b> ״וְהָא אַתְּ לְהוֹן כְּזָמַר אֲבוּבִין״ (תרגום יונתן):
<h3>פסוק לג</h3>
<b>וּבְבֹאָהּ.</b> הָרָעָה אֲלֵיהֶם:
<b>הִנֵּה בָאָה.</b> כִּי אֱמֶת מוּכֶנֶת הִיא לָבֹא, אָז יֵדְעוּ כִּי לֹא שְׂחוֹק הָיוּ דְּבָרֶיךָ, <b>כִּי נָבִיא</b> אֱמֶת <b>הָיָה בְתוֹכָם</b>:
<h2>פרק לד</h2>
<h3>פסוק ב</h3>
<b>עַל רוֹעֵי יִשְׂרָאֵל.</b> עַל פַּרְנָסֵי יִשְׂרָאֵל:
<b>אֲשֶׁר הָיוּ רֹעִים אוֹתָם.</b> אֶת עַצְמָם הָיוּ מְעַנְּגִין, מִמָּמוֹן חֲבֵרֵיהֶם אֲשֶׁר תַּחְתֵּיהֶם:
<b>הֲלֹא הַצֹּאן יִרְעוּ הָרֹעִים.</b> הֲלֹא מִשְׁפַּט הָרוֹעִים לִרְעוֹת אֶת הַצֹּאן, וְלֹא לִרְעוֹת אֶת עַצְמָן!
<h3>פסוק ד</h3>
<b>אֶת הַנַּחְלוֹת.</b> אֶת הַכְּחוּשׁוֹת מֵאֵין כֹּחַ; דוֹלְרוֹשִׁי״אָשׁ בְּלַעַ״ז; שֶׁצְּרִיכוֹת חִזּוּק, לִתְמֹךְ בָּהֶן בַּיָּד:
<b>לֹא חֲבַשְׁתֶּם.</b> לִקְשֹׁר שִׁבְרֵי הָעֶצֶם זֶה עִם זֶה, כְּמִשְׁפַּט הָרוֹפְאִים:
<b>וְאֶת הַנִּדַּחַת.</b> שֶׁנִּדְּחֵית מִתּוֹךְ הָעֵדֶר אֶל הַחוּץ:
<b>רְדִיתֶם.</b> יִסַּרְתֶּם:
<h3>פסוק ו</h3>
<b>יִשְׁגּוּ צֹאנִי.</b> הוֹלְכוֹת טוֹעוֹת עַל פְּנֵי <b>כָּל הֶהָרִים</b>; כְּלוֹמַר: נַעֲשׂוּ הֶפְקֵר לַעֲשׂוֹת אִישׁ אִישׁ כִּרְצוֹנוֹ, וְלֹא הוֹכַחְתֶּם אוֹתָם וְלֹא שְׁפַטְתֶּם בֵּין אִישׁ לְרֵעֵהוּ:
<h3>פסוק ח</h3>
<b>וַיִּרְעוּ הָרֹעִים אוֹתָם.</b> אֶת עַצְמָם:
<h3>פסוק י</h3>
<b>וְלֹא יִרְעוּ עוֹד הָרוֹעִים אוֹתָם.</b> אֶת עַצְמָם:
<h3>פסוק יא</h3>
<b>וּבִקַּרְתִּים.</b> לְשׁוֹן בִּקּוּר חוֹלִים:
<h3>פסוק יב</h3>
<b>נִפְרָשׁוֹת.</b> כְּשֶׁהֵן נְפוּצוֹת, וְהוּא הוֹלֵךְ בֵּינֵיהֶם וּמְאַסְּפָן יַחַד:
<b>בְּיוֹם עָנָן וַעֲרָפֶל.</b> כִּי כֵּן דֶּרֶךְ הַצֹּאן לְהִתְפַּזֵּר בְּיוֹם הַמְעֻנָּן:
<h3>פסוק טז</h3>
<b>וְאֶת הַשְּׁמֵנָה וְאֶת הַחֲזָקָה.</b> הַהוֹדֶפֶת וְדוֹחֶפֶת אֶת חַבְרוֹתֶיהָ:
<h3>פסוק יז</h3>
<b>בֵּין שֶׂה לָשֶׂה.</b> בֵּין בַּעֲלֵי אֶגְרוֹפִין (סנהדרין כא.) לַחֲלָשִׁים:
<h3>פסוק יח</h3>
<b>הַמְעַט מִכֶּם.</b> אֶת אֲשֶׁר הַחֲזָקוֹת שֶׁבָּכֶם רוֹעוֹת <b>הַמִּרְעֶה הַטּוֹב</b>? וְהַלְוַאי לֹא <b>תִּרְמְסוּ</b> הַמּוֹתָר <b>בְּרַגְלֵיכֶם</b>, וְתֹאכַלְנָה אוֹתוֹ שְׁאָר צֹאנִי; אֶלָּא שֶׁאַף מוֹתַר <b>מִרְעֵיכֶם תִּרְמְסוּ בְּרַגְלֵיכֶם</b>. וְלֹא דַּי לָכֶם אֲשֶׁר מַשְׁקֵה <b>מַיִם תִּשְׁתּוּ</b>, אֶלָּא שֶׁ<b>הַנּוֹתָרִים בְּרַגְלֵיכֶם תִּרְפֹּשׂוּן</b>:
<b>וּמִשְׁקַע מַיִם.</b> הַמַּיִם הַצְּלוּלִים, שֶׁשָּׁקַע הַטִּיט, וְלֹא נֶעֶכְרוּ בְרַגְלַיִם. וְהַדּוּגְמָא כְּתַרְגּוּמוֹ: ״הַזְּעִיר לְכוֹן דְּפַרְנוֹס טָב אַתּוּן מִתְפַּרְנְסִין, וּמוֹתַר פַּרְנוֹסְכוֹן דָּיְשִׁין בְּרַגְלֵיכוֹן, וּמִשְׁתֵּי מְתַקֵּן אַתּוּן שָׁתָן, וְיָת מוֹתְרָא בְּרַגְלֵיכוֹן אַתּוּן דָּיְשִׁין״:
<h3>פסוק יט</h3>
<b>וְצֹאנִי מִרְמַס רַגְלֵיכֶם וְגוֹ׳.</b> ״וְעַמִּי מוֹתַר מֵיכַל שַׁמָּשֵׁיכוֹן אָכְלִין וּמוֹתַר מִשְׁתֵּי שַׁמָּשֵׁיכוֹן שָׁתָן״ (תרגום יונתן):
<h3>פסוק כ</h3>
<b>שֶׂה בְרִיָה.</b> חֲזָקָה:
<b>רָזָה.</b> מֵיִיגְרָ״א בְּלַעַ״ז:
<h3>פסוק כג</h3>
<b>עַבְדִּי דָוִד.</b> מֶלֶךְ מִזַּרְעוֹ:
<h3>פסוק כה</h3>
<b>וַיִּשְׁנוּ בַּיְּעָרִים.</b> תִּרְגֵּם יוֹנָתָן: ״וְיִתְעַתְּקוּן בְּחוּרְשָׁא״, וְיֵשׁ לְפוֹתְרוֹ בִּלְשׁוֹן שִׁינָה:
<h3>פסוק כו</h3>
<b>וְנָתַתִּי אוֹתָם וּסְבִיבוֹת גִּבְעָתִי.</b> תְּהֵא נְתִינָתָהּ בִּבְרָכָה; <b>וְנָתַתִּי</b> כְּמוֹ ״וְהִשְׁכַּנְתִּי״ (יחזקאל לב:ד):
<h3>פסוק כט</h3>
<b>מַטָּע לְשֵׁם.</b> קִיּוּם שֶׁיְּהֵא לְשֵׁם עוֹלָם:
<b>אֲסֻפֵי רָעָב.</b> טְמוּנֵי רָעָב, מֵחֲמַת בּוֹשֶׁת רְעָבוֹן וְעוֹנִי:
<h3>פסוק לא</h3>
<b>אָדָם אַתֶּם.</b> אֵינְכֶם כַּבְּהֵמוֹת בְּעֵינַי:
<h2>פרק לה</h2>
<h3>פסוק ה</h3>
<b>וַתַּגֵּר.</b> וְתַשְׁפֵּל, כְּמוֹ ״וְהִגַּרְתִּי לַגַּיְא אֲבָנֶיהָ״ (מיכה א:ו); שֶׁהָיוּ מַסְגִּירִין אוֹתָן לְאוֹיְבֵיהֶן כְּשֶׁהָיוּ בּוֹרְחִין דֶּרֶךְ אַרְצָם, וְזוֹ הִיא שֶׁאָמַר ״אַל תַּעֲמֹד עַל הַפֶּרֶק״ (עובדיה א:יד):
<b>בְּעֵת אֵידָם.</b> בְּעֵת כְּשֶׁמְּסַרְתִּים בְּיַד אוֹיֵב:
<b>בְּעֵת עֲוֹן קֵץ.</b> כְּשֶׁנִּגְמַר קֵץ עֲוֹנָם וְנִתְמַלְּאָה סְאָתָם (על פי שוחר טוב י):
<h3>פסוק ו</h3>
<b>לְדָם אֶעֱשְׂךָ.</b> נוֹפֵל בַּחֶרֶב (שמואל ב ג:כט):
<b>דָּם שָׂנֵאתָ.</b> בָּזִיתָ אֶת הַבְּכוֹרָה, שֶׁעֲבוֹדָתִי הָיְתָה מְסוּרָה לָהֶם, וְשָׂנֵאתָ לִהְיוֹת מְלַכְלֵךְ עַצְמְךָ בְּדַם קָרְבַּן עֲבוֹדָתִי, וְלִכְלוּךְ <b>דָּם</b> הֲרוּגִים <b>יִרְדְּפֶךָ</b> (בראשית רבה סג:יג). וְיֵשׁ אוֹמְרִים: רוֹצְחִים אַתָּה יָרֵא כְּשָׁאָר כָּל אָדָם, וְרוֹצְחִים יִרְדְּפוּךָ; וְיֵשׁ אוֹמְרִים: <b>דָּם שָׂנֵאתָ</b> אָחִיךָ, שֶׁהוּא בְּשָׂרְךָ וְדָמְךָ:
<h3>פסוק ט</h3>
<b>וְעָרֶיךָ לֹא תָשׁוֹבְנָה.</b> לֹא כְּמוֹ שֶׁאָמַרְתִּי לְמִצְרַיִם ״וְשַׁבְתִּי אֶת שְׁבוּת מִצְרָיִם״ (יחזקאל כט:יד); ״וְשַׁבְתִּי אֶת שְׁבוּת בְּנֵי עַמּוֹן״ (ירמיהו מט:ו). וְזוֹ הִיא שֶׁאָמַר מַלְאָכִי ״וְאֶת עֵשָׂו שָׂנֵאתִי וָאֶתֵּן אֶת הָרָיו שְׁמָמָה״ (מלאכי א:ג) – שֶׁעֲתִידִים לְשִׁמְמוֹת עוֹלָם:
<h3>פסוק י</h3>
<b>שְׁנֵי הַגּוֹיִם.</b> יִשְׂרָאֵל וִיהוּדָה; וּמִדְרַשׁ אַגָּדָה רַבִּי תַּנְחוּמָא (בראשית רבה סז:ח) דּוֹרְשׁוֹ כְּלַפֵּי שֶׁהָלַךְ עֵשָׂו אֶל יִשְׁמָעֵאל לְהִתְחַתֵּן בּוֹ, לְהַשִּׂיאוֹ שֶׁיְּעוֹרֵר עַל יִצְחָק עַל יְרֻשַּׁת אַבְרָהָם, וְיַהֲרֹג יִשְׁמָעֵאל אֶת יִצְחָק, וְאֶהְיֶה אֲנִי גּוֹאֵל הַדָּם וְאֶהֱרֹג אֶת יִשְׁמָעֵאל. וְזֶהוּ ״יִקְרְבוּ יְמֵי אֵבֶל אָבִי״ (בראשית כז:מא), וְאִירַשׁ אֲנִי אֶת יִצְחָק וְאֶת יִשְׁמָעֵאל:
<b>וַה׳ שָׁם הָיָה.</b> יוֹדֵעַ אֶת מַחְשְׁבוֹתֶיךָ:
<h3>פסוק יא</h3>
<b>וְעָשִׂיתִי כְּאַפְּךָ.</b> כְּאוֹתָהּ הָאַף שֶׁעָשִׂיתָ לְיִשְׂרָאֵל, אֶעֱשֶׂה לְךָ:
<b>וְנוֹדַעְתִּי בָם כַּאֲשֶׁר אֶשְׁפְּטֶךָ.</b> אָז יַכִּירוּ אֶת גְּבוּרָתִי:
<h3>פסוק יג</h3>
<b>וְהַעְתַּרְתֶּם.</b> הִרְבֵּיתֶם, וְכֵן ״וַעֲתַר עֲנַן הַקְּטֹרֶת״ (יחזקאל ח:יא), לְשׁוֹן רִבּוּי:
<h3>פסוק יד</h3>
<b>כִּשְׂמֹחַ כָּל הָאָרֶץ.</b> כְּשֶׁאֶטּוֹל אֲנִי אֶת מַלְכוּתִי, כִּי אָז תִּשְׂמַח הָאָרֶץ, כְּעִנְיָן שֶׁנֶּאֱמַר ״ה׳ מָלָךְ תָּגֵל הָאָרֶץ״ (תהלים צז:א), אָז <b>שְׁמָמָה אֶעֱשֶׂה לָּךְ</b>:
<h2>פרק לו</h2>
<h3>פסוק ב</h3>
<b>הֶאָח.</b> שִׂמְחָה:
<b>וּבָמוֹת עוֹלָם.</b> אֶרֶץ יִשְׂרָאֵל, שֶׁהוּא גָּבְהוֹ וְנוֹיוֹ שֶׁל עוֹלָם (שיר השירים רבה ד:יא):
<h3>פסוק ג</h3>
<b>שַׁמּוֹת וְשָׁאֹף אֶתְכֶם מִסָּבִיב.</b> שְׁכֵינֵיכֶם הָיוּ מִשְׁתּוֹמְמִים וְתוֹמְהִין לִשְׁתּוֹק וְלִרְאוֹת בְּסוֹף חֻרְבַּנְכֶם, וְשׁוֹאֲפִים וְתָאֵבִים וּמְצַפִּים <b>לִהְיוֹתְכֶם מוֹרָשָׁה לִשְׁאֵרִית הַגּוֹיִם</b>:
<b>וַתֵּעֲלוּ עַל שְׂפַת לָשׁוֹן.</b> וְעַכְשָׁיו בְּחוּרְבַּנְכֶם הַכֹּל מְדַבְּרִים וּמְדוּבְּבִים בָּכֶם, לֵאמֹר: <b>הֶאָח</b>, הֲרֵי שָׁמֵמוּ:
<b>וְדִבַּת עָם.</b> פַּארְלְמַנְ״ט בְּלַעַ״ז:
<h3>פסוק ה</h3>
<b>לְמַעַן מִגְרָשָׁהּ לָבַז.</b> לְפִי שֶׁרָאוּ גֵּרוּשָׁהּ לָבַז, שֶׁהוּטְלָה לְבִזָּה:
<h3>פסוק יב</h3>
<b>לְשַׁכְּלָם.</b> לְגָרֵשׁ יוֹשְׁבַיִךְ מִקִּרְבֵּךְ, הוּא קָרוּי שִׁכּוּל:
<h3>פסוק יג</h3>
<b>אוֹכֶלֶת אָדָם אָתְּ.</b> לְמוּדָה הִיא הָאָרֶץ הַזֹּאת לְהַשְׁחִית אֶת יוֹשְׁבֶיהָ: הָאֱמוֹרִיִּים כָּלוּ בָהּ וְהַיְּהוּדִים כָּלוּ בָהּ:
<h3>פסוק יז</h3>
<b>בֶּן אָדָם בֵּית יִשְׂרָאֵל יֹשְׁבִים עַל אַדְמָתָם וְגוֹ׳ כְּטֻמְאַת הַנִּדָּה.</b> הִמְשִׁילָהּ הַכָּתוּב לְנִדָּה, שֶׁבַּעְלָהּ מְצַפֶּה מָתַי תִּטְהַר וְתָאֵב לָשׁוּב אֵלֶיהָ:
<h3>פסוק כ</h3>
<b>וַיָּבוֹא.</b> לְפִי שֶׁאָמַר ״בֵּית יִשְׂרָאֵל״ בְּרֹאשׁ הַפָּרָשָׁה (פס׳ יז), קָרָא כָּל הַפָּרָשָׁה בִּלְשׁוֹן יָחִיד. וּמִדְרַשׁ אַגָּדָה: הַקָּדוֹשׁ בָּרוּךְ הוּא בָּא עִמָּהֶם בַּגּוֹלָה, וְהִטָּה אֹזֶן מָה הָיוּ אוֹמְרִים הַשַּׁבָּאִין: הֲרֵי אֵלּוּ <b>עַם ה׳</b> וְלֹא הָיָה לוֹ יְכֹלֶת לְהַצִּילָן בְּמִדְרַשׁ אֵיכָה רַבָּתִי:
<b>וַיְחַלְּלוּ אֶת שֵׁם קָדְשִׁי.</b> הִשְׁפִּילוּ אֶת כְּבוֹדִי. וּמַהוּ הַחִלּוּל? בֶּאֱמֹר אוֹיְבֵיהֶם עֲלֵיהֶם: <b>עַם ה׳ אֵלֶּה וּמֵאַרְצוֹ יָצָאוּ</b>, וְלֹא הָיָה יְכֹלֶת בְּיָדוֹ לְהַצִּיל אֶת עַמּוֹ וְאֶת אַרְצוֹ:
<h3>פסוק כב</h3>
<b>לֹא לְמַעַנְכֶם אֲנִי עוֹשֶׂה.</b> הַתְּשׁוּעָה שֶׁאוֹשִׁיעֲכֶם:
<h3>פסוק כג</h3>
<b>וְקִדַּשְׁתִּי אֶת שְׁמִי.</b> וּמַה הוּא הַקִּדּוּשׁ? <b>וְלָקַחְתִּי אֶתְכֶם מִן הַגּוֹיִם</b>:
<h3>פסוק כה</h3>
<b>מַיִם טְהוֹרִים.</b> אֲכַפֵּר עֲלֵיכֶם, וְאַעֲבִיר טֻמְאוֹתֵיכֶם בְּהַזָּיַת מֵי חַטָּאת, הַמַּעֲבִירִין טֻמְאַת הַמֵּת (במדבר ח:ז; יט):
<h3>פסוק כו</h3>
<b>לֵב חָדָשׁ.</b> יֵצֶר שֶׁנִּתְחַדֵּשׁ לְטוֹבָה (אבות דרבי נתן ד):
<h3>פסוק לא</h3>
<b>וּנְקֹטוֹתֶם בִּפְנֵיכֶם.</b> דְּמוֹנִי״ר בְּלַעַ״ז; תִּמַּקּוּ בְּעַצְמִיכֶם, בְּבָשְׁתְּכֶם עַל הַגְּמוּל הָרָע אֲשֶׁר גְּמַלְתֶּם לְפָנַי, וַאֲנִי גּוֹמֵל לָכֶם טוֹבָה:
<h3>פסוק לד</h3>
<b>וְהָאָרֶץ הַנְּשַׁמָּה תֵּעָבֵד.</b> הָאָרֶץ <b>אֲשֶׁר הָיְתָה שְׁמָמָה</b> עַד הֵנָּה, תִּהְיֶה נֶעֱבֶדֶת וְנִזְרַעַת:
<h3>פסוק לה</h3>
<b>הָיְתָה כְּגַן עֵדֶן.</b> עַכְשָׁיו נֶהֶפְכָה לִהְיוֹת כְּגַן עֵדֶן:
<b>וְהֶעָרִים הַחֲרֵבוֹת.</b> זֶה יָמִים רַבִּים, עַכְשָׁיו <b>בְּצוּרוֹת יָשָׁבוּ</b>:
<h3>פסוק לז</h3>
<b>אִדָּרֵשׁ לְבֵית יִשְׂרָאֵל.</b> אֶתְפַּתֶּה לָהֶם בִּתְפִלָּתָם, בְּדָרְשָׁם אוֹתִי עַל <b>זֹאת</b>:
<b>אַרְבֶּה אוֹתָם. אָדָם, כַּצֹּאן</b> לָרֹב:
<h3>פסוק לח</h3>
<b>כְּצֹאן קָדָשִׁים.</b> שֶׁהִיא בָּאָה לִירוּשָׁלַיִם בְּמוֹעֲדֵי פְּסָחִים. לָשׁוֹן אַחֵר, כְּתַרְגּוּמוֹ: ״אַסְגִּינוּן בְּאִינָשָׁא וְאַצְלְחִינוּן בִּבְעִירָא״; כְּלוֹמַר: שֶׁלֹּא יִהְיוּ עֲוֹנוֹתֵיהֶם נִזְכָּרִים עֲלֵיהֶן:
<h2>פרק לז</h2>
<h3>פסוק א</h3>
<b>הָיְתָה עָלַי יַד ה׳ וַיּוֹצִיאֵנִי בְרוּחַ ה׳ וגו׳. יַד ה׳</b> – כָּל יַד ה׳ שֶׁבַּנְּבוּאָה לְשׁוֹן כְּפִיָּה הוּא, שֶׁהָיְתָה הָרוּחַ כּוֹפָה אוֹתוֹ לֵילֵךְ כְּמִשְׁתַּגֵּעַ אֶל מָקוֹם שֶׁהָרוּחַ חָפֵץ:
<b>וְהִיא מְלֵאָה עֲצָמוֹת.</b> רַבּוֹתֵינוּ אָמְרוּ שֶׁהָיוּ מִשֵּׁבֶט אֶפְרַיִם שֶׁיָּצְאוּ מִמִּצְרַיִם לִפְנֵי הַקֵּץ, וַהֲרָגוּם אַנְשֵׁי גַת הַנּוֹלָדִים בָּאָרֶץ (דברי הימים א ז:כא), כְּמוֹ שֶׁאָמוּר בְּדִבְרֵי הַיָּמִים (סנהדרין צב:):
<h3>פסוק ב</h3>
<b>וְהֶעֱבִירַנִי עֲלֵיהֶם סָבִיב.</b> לַבִּקְעָה; וְלֹא הִכְנִיסוֹ לְתוֹכָהּ, לְפִי שֶׁהָיָה כֹּהֵן:
<h3>פסוק ג</h3>
<b>הֲתִחְיֶינָה.</b> הֲנִרְאֶה בְּעֵינֶיךָ שֶׁיּוּכְלוּ לִחְיוֹת?
<h3>פסוק ו</h3>
<b>וְנָתַתִּי עֲלֵיכֶם גִּידִים וְגוֹ׳.</b> וּבְסֵפֶר אִיּוֹב הוּא אוֹמֵר ״עוֹר וּבָשָׂר תַּלְבִּישֵׁנִי״ תְּחִלָּה, וְאַחַר כָּךְ ״וּבַעֲצָמוֹת וְגִידִים תְּסוֹכְכֵנִי״ (איוב י:יא)! אֶלָּא לְמָה הָיוּ אֵלּוּ דוֹמִים? לְאָדָם שֶׁפּוֹשֵׁט וְחוֹזֵר וְלוֹבֵשׁ, שֶׁמַּה שֶּׁפָּשַׁט אַחֲרוֹן לוֹבֵשׁ רִאשׁוֹן; אֲבָל בִּתְחִלַּת בְּרִיַּת הַוָּלָד, עוֹר וּבָשָׂר תְּחִלָּה וְאַחַר כָּךְ עֲצָמוֹת וְגִידִים (בראשית רבה יד:ה):
<b>וְקָרַמְתִּי.</b> לְשׁוֹן קְרוּם, אִיקְרוֹטִיי״רְיָיא בְּלַעַ״ז:
<h3>פסוק ז</h3>
<b>וַיְהִי קוֹל. וְהִנֵּה רַעַשׁ</b> הָעֲצָמוֹת, שֶׁהָיוּ טוֹפְחִין זֶה לָזֶה:
<b>עֶצֶם אֶל עַצְמוֹ.</b> עַצְמוֹת כָּל אֶחָד; כָּל מָקוֹם שֶׁנִּתְפַּזְּרוּ, הָיוּ קוֹפְצִין וּמִתְקָרְבִין כָּל אֶחָד וְאֶחָד אֵצֶל מְקוֹם חִבּוּרוֹ:
<h3>פסוק ט</h3>
<b>מֵאַרְבַּע רוּחוֹת.</b> כָּל מָקוֹם שֶׁהָלְכוּ נִשְׁמוֹתֵיהֶן לָשׁוּט, לְאַרְבַּע רוּחוֹת הָעוֹלָם, מִשָּׁם יִתְקַבְּצוּ וְיָבֹאוּ:
<b>וּפְחִי.</b> כְּמוֹ ״נוֹפֵחַ בָּאֵשׁ פֶּחָם״ (ישעיהו נד:טז):
<h3>פסוק יא</h3>
<b>הָעֲצָמוֹת הָאֵלֶּה כָּל בֵּית יִשְׂרָאֵל הֵמָּה.</b> רֶמֶז וְדֻגְמָא לְכָל בֵּית יִשְׂרָאֵל בְּצָרוֹתָם הֵמָּה, שֶׁהֲרֵי הֵם אוֹמְרִים: <b>יָבְשׁוּ עַצְמוֹתֵינוּ</b> בְּצָרוֹת, <b>אָבְדָה תִקְוָתֵנוּ</b>, וּמַה נּוֹחִיל לִתְשׁוּעָה עוֹד? דָּבָר אַחֵר (פרקי דרבי אליעזר לג): כֻּלָּם אֵלּוּ מִשֶּׁל יִשְׂרָאֵל הָיוּ, וּמִפְּנֵי שֶׁהֶחֱיִיתָם עַכְשָׁיו, הֵם אוֹמְרִים: <b>אָבְדָה תִקְוָתֵנוּ</b>, וְלֹא נִחְיֶה עוֹד שֵׁנִית כְּשֶׁיִּחְיוּ הַמֵּתִים:
<h3>פסוק יב</h3>
<b>לָכֵן הִנָּבֵא.</b> שֶׁעָתִיד אֲנִי לְהַחֲיוֹתָם שֵׁנִית:
<h3>פסוק טז</h3>
<b>וְאַתָּה בֶן אָדָם קַח לְךָ עֵץ אֶחָד וגו׳. וּכְתוֹב עָלָיו לִיהוּדָה וְלִבְנֵי יִשְׂרָאֵל חֲבֵרָיו.</b> אַרְבַּע תֵּיבוֹת הַלָּלוּ כְּתוֹב עָלָיו, לֵאמֹר: עֵץ זֶה לִיהוּדָה וְלִשֵׁבֶט בִּנְיָמִין שֶׁנִּלְוָה עָלָיו:
<b>וְלָקַח עֵץ אֶחָד וּכְתֹב עָלָיו.</b> זֶה <b>לְיוֹסֵף עֵץ אֶפְרַיִם</b> וּשְׁאָר תִּשְׁעָה שְׁבָטִים שֶׁהָיוּ אַחֲרֵי יָרָבְעָם, שֶׁהָיָה מִשֵּׁבֶט אֶפְרַיִם (מלכים א יא:כו):
<h3>פסוק יז</h3>
<b>וְהָיוּ לַאֲחָדִים.</b> אֲנִי אֲחַבְּרֵם, לִשְׁנֵי הָעֵצִים, שֶׁיִּהְיוּ <b>עֵץ אֶחָד בְּיָדֶךָ</b>:
<h3>פסוק יט</h3>
<b>הִנֵּה אֲנִי לוֹקֵחַ אֶת עֵץ וְגוֹ׳.</b> שֶׁלֹּא יִהְיוּ עוֹד לִשְׁתֵּי מַמְלָכוֹת:
<h3>פסוק כה</h3>
<b>לְעַבְדִּי לְיַעֲקֹב.</b> כְּעֵין שֶׁנְּתַתִּיהָ לְיַעֲקֹב, בְּלִי מְצָרִים:
<h2>פרק לח</h2>
<h3>פסוק ב</h3>
<b>אֶל גּוֹג.</b> כָּךְ שֵׁם הַמֶּלֶךְ:
<b>הַמָּגוֹג.</b> שֵׁם הָאֻמָּה, כְּמָה דְאַתְּ אָמַר ״גֹּמֶר וּמָגוֹג״ (בראשית י):
<h3>פסוק ד</h3>
<b>וְשׁוֹבַבְתִּיךָ.</b> אֶעֱשֶׂה אוֹתְךָ שׁוֹבָב, אַנְבוֹ״יִישִׁיר בְּלַעַ״ז. כָּל הַהוֹלֵךְ בִּשְׁרִירוּת לִבּוֹ נִקְרָא שׁוֹבָב, כְּמוֹ (ישעיהו נז:יז) ״וַיֵּלֶךְ שׁוֹבָב בְּדֶרֶךְ לִבּוֹ״:
<b>וְנָתַתִּי חַחִים בִּלְחָיֶיךָ.</b> דֶּרֶךְ חַיָּה לְהוֹצִיאָהּ בְּחַחִים שֶׁבִּלְחָיֶיהָ, לְפִי שֶׁאֵינָהּ רוֹצָה לָצֵאת; גַּם אֲנִי אֶתֵּן בְּלִבְּךָ הִרְהוּרִין וְיֵצֶר, הַמּוֹשֵׁךְ אוֹתְךָ מֵאַרְצְךָ לָבֹא עַל אֶרֶץ יִשְׂרָאֵל:
<h3>פסוק ו</h3>
<b>וְכָל אֲגַפֶּיהָ.</b> כָּל סְבִיבֶיהָ:
<h3>פסוק ז</h3>
<b>הִכּוֹן וְהָכֵן לְךָ.</b> הִכּוֹן אוֹתְךָ, וְהָכֵן לְךָ חַיִל אֲחֵרִים:
<b>הִכּוֹן.</b> הִזְדַּמֵּן:
<b>וְהָיִיתָ לָהֶם לְמִשְׁמָר.</b> דֶּרֶךְ הַמְּלָכִים לָתֵת לֵב עַל חֵילוֹתֵיהֶם הֵיאַךְ יֵצְאוּ, וּלְהַעֲמִיד מִשְׁמָרוֹת שֶׁלֹּא יָבֹא מַשְׁחִית עַל חֵילוֹ בַּלַּיְלָה:
<h3>פסוק ח</h3>
<b>מִיָּמִים רַבִּים תִּפָּקֵד.</b> מִיָּמִים רַבִּים שֶׁחָטָאתָ לִי, תִּפָּקֵד עַתָּה לְפָנַי, לִזְכּוֹר עֲוֹנוֹתֶיךָ וּלְהָשִׁיב גְּמוּלְךָ, וַאֲשִׂיאֲךָ <b>בְּאַחֲרִית הַשָּׁנִים</b> לָבוֹא <b>אֶל אֶרֶץ</b> יִשְׂרָאֵל הַ<b>מְּשׁוֹבֶבֶת מֵחֶרֶב</b>, שֶׁשָּׁבוּ יוֹשְׁבֶיהָ מִן הַגּוֹלָה, אֲשֶׁר גָּלוּ שָׁם עַל יְדֵי חֶרֶב הָאוֹיֵב:
<b>אֲשֶׁר הָיוּ לְחָרְבָּה תָּמִיד.</b> זֶה שָׁנִים רַבּוֹת; וְסָמוּךְ לְבוֹאֲךָ עֲלֵיהֶם, חָזְרוּ:
<b>וְהִיא מֵעַמִּים הוּצָאָה.</b> וְהָיָה לְךָ לָשׂוּם עַל לֵב שֶׁ<b>הִיא מֵעַמִּים הוּצָאָה</b>, וְהַמּוֹצִיאָהּ מִן הָעַמִּים לֹא יַעַזְבֶנָּה בְּיָדְךָ:
<h3>פסוק ט</h3>
<b>כַּשּׁוֹאָה.</b> כְּחֹשֶׁךְ הַמְכַסֶּה אֶת הָאָרֶץ, <b>שׁוֹאָה</b> בְּרוּאִינְ״ה בְּלַעַ״ז:
<h3>פסוק י</h3>
<b>יַעֲלוּ דְבָרִים.</b> ״יִסְקוּן הִרְהוּרִין״ (תרגום יונתן):
<b>מַחֲשֶׁבֶת רָעָה.</b> לְהִלָּחֵם כְּנֶגְדִּי:
<h3>פסוק יא</h3>
<b>עַל אֶרֶץ פְּרָזוֹת.</b> יוֹשְׁבֵי כְפָרִים מֵ<b>אֵין חוֹמָה</b>, שֶׁבּוֹטְחִים בְּמָעוּזָּם וְאֵינָם יְרֵאִים לְהִתְאַסֵּף אֶל עָרֵי מִבְצָר:
<b>פְּרָזוֹת.</b> כְּמוֹ ״מֵעָרֵי הַפְּרָזִי״ (דברים ג:ה), מֵ<b>אֵין חוֹמָה</b>:
<b>אָבוֹא.</b> אֶל הַשּׁוֹקְטִים, וְאֶרְאֶה מָה הוּא מִבְטָחָם:
<h3>פסוק יב</h3>
<b>לְהָשִׁיב יָדְךָ עַל חֳרָבוֹת נוֹשָׁבוֹת.</b> לְהַשְׁחִית שֵׁנִית אֶת הֶעָרִים, שֶׁהָיוּ חֲרֵבוֹת עַד הֵנָּה, וְעַכְשָׁיו נִתְיַשְּׁבוּ:
<b>וְאֶל עַם מְאֻסָּף.</b> מֵעַמִּים הָעוֹשִׂים עַתָּה מִקְנֶה וְקִנְיָן:
<b>עַל טַבּוּר הָאָרֶץ.</b> עַל גֹּבַהּ וְחֹזֶק הָאָרֶץ, כְּטַבּוּר זֶה, שֶׁהוּא אֶמְצָעִי שֶׁל אָדָם וּמְשֻׁפָּע מִכָּל צְדָדָיו:
<h3>פסוק יג</h3>
<b>וְכָל כְּפִירֶיהָ.</b> סוֹחֲרִים חֲרִיפִין שֶׁבָּהּ, הָרְגִילִין לָצֵאת וְלָשׁוּט כִּכְפִירִים בְּכָל הַמְּדִינוֹת, וְיוֹדְעִין אֵיזֶה מָקוֹם הָעֹשֶׁר:
<b>יֹאמְרוּ לְךָ הֲלִשְׁלֹל שָׁלָל אַתָּה.</b> כְּלוֹמַר, מִי הִגִּיד לְךָ אֶת מְקוֹם הָעֹשֶׁר? הֲיָדַעְתָּ כִּי לְאֶרֶץ מְלֵאָה שָׁלָל וּבַז אַתָּה הוֹלֵךְ, וְשָׁם בֶּאֱמֶת תִּמְצָא הוֹן עָתֵק (משלי ח:יח):
<h3>פסוק יד</h3>
<b>תֵּדָע.</b> תִּרְגֵּם יוֹנָתָן: ״תֵּדַע פּוּרְעָנוּת גְּבוּרְתִּי״; כְּלוֹמַר: תֵּדַע וְתַכִּיר מִי הוּא מָעוּזָם וּמִבְטָחָם:
<h3>פסוק יז</h3>
<b>הַאַתָּה הוּא.</b> בְּאוֹתָן הַיָּמִים יֹאמַר הַקָּדוֹשׁ בָּרוּךְ הוּא: <b>הַאַתָּה הוּא</b> אוֹתוֹ <b>אֲשֶׁר דִּבַּרְתִּי בְּיָמִים קַדְמוֹנִים בְּיַד עֲבָדַי נְבִיאֵי יִשְׂרָאֵל</b>, כְּגוֹן יְחֶזְקֵאל וּזְכַרְיָה, שֶׁאַף הוּא נִתְנַבֵּא עַל מִלְחֲמוֹת גּוֹג וּמָגוֹג: ״וְאָסַפְתִּי אֶת כָּל הַגּוֹיִם וְגוֹ׳״ (זכריה יד:ב). וְרַבּוֹתֵינוּ אָמְרוּ (סנהדרין יז.): אֶלְדָּד וּמֵידָד הֵם נִתְנַבְּאוּ עָלָיו, וְזֶהוּ <b>שָׁנִים</b> הָאָמוּר כָּאן: אַל תִּיקְרֵי שָׁנִים אֶלָּא שְׁנַיִם (בפת״ח), שְׁנֵי נְבִיאִים נִתְנַבְּאוּ נְבוּאָה אַחַת בְּפֶרֶק אֶחָד (אֲבָל לֹא בְּסִגְנוֹן אֶחָד):
<h3>פסוק יט</h3>
<b>רַעַשׁ גָּדוֹל.</b> עַל יְדֵי קוֹלוֹת וּרְעָמִים, כְּמוֹ שֶׁהוּא אוֹמֵר:
<h3>פסוק כ</h3>
<b>וְנָפְלוּ הַמַּדְרֵגוֹת.</b> אֲנִי שָׁמַעְתִּי שֶׁהֵם סְלָעִים הַזְּקוּפִים וּתְלוּיִים, וְנִרְאִים כְּנוֹפְלִים; וַאֲנִי אוֹמֵר: הֵם תִּלֵּי מִגְדָּלִים, שֶׁחוֹפְרִים סָבִיב וְזוֹרְקִים הֶעָפָר בָּאֶמְצַע לְהַגְבִּיהַּ הַתֵּל, וְעָשׂוּי מַדְרֵגוֹת מַדְרֵגוֹת – אֶשְׁקְלוֹנְ״שׁ בְּלַעַ״ז – כְּדֵי שֶׁיַּעֲמֹד הֶעָפָר, וּלְאַחַר שֶׁנִּכְבַּשׁ יָפֶה, נוֹטְלִים הַמַּלְבֵּנִים מַעֲמִידֵי הַמַּדְרֵגָה:
<h3>פסוק כא</h3>
<b>וְקָרָאתִי עָלָיו לְכָל הָרַי חֶרֶב.</b> לָבֹא חֶרֶב בָּהֶם עָלָיו, <b>וְקָרָאתִי</b> וְזִמַּנְתִּי. וּמַה הִיא הַחֶרֶב שֶׁאֶקְרָא עָלָיו? חַרְבָּם שֶׁל עַצְמָם, <b>חֶרֶב אִישׁ בְּאָחִיו</b>:
<h3>פסוק כב</h3>
<b>וְאַבְנֵי אֶלְגָּבִישׁ.</b> אַבְנֵי בָּרָד הַמְּאִירוֹת כַּאֲבָנִים טוֹבוֹת שֶׁשְּׁמָם גָּבִישׁ, כְּעִנְיָן שֶׁנֶּאֱמַר ״רָאמוֹת וְגָבִישׁ״ (איוב כח:יח); וְרַבּוֹתֵינוּ אָמְרוּ (ברכות נד:): אֶל גַּב אִישׁ – אַבְנֵי בָּרָד שֶׁהִתְחִילוּ לָרֶדֶת עַל מִצְרַיִם, וְעָמְדוּ בָּאֲוִיר עַל גַּב הָאִישׁ מֹשֶׁה, שֶׁהִתְפַּלֵּל שֶׁלֹּא יֵרְדוּ, כְּעִנְיָן שֶׁנֶּאֱמַר ״לֹא נִתַּךְ אָרְצָה״ (שמות ט:לג) – לֹא הִגִּיעַ לָאָרֶץ:
<h2>פרק לט</h2>
<h3>פסוק ב</h3>
<b>וְשִׁשֵּׁאתִיךָ.</b> כְּמוֹ וְהִשֵּׁאתִיךָ עַל עַמִּי, כְּמוֹ ״לֹא יַשִּׁיא אוֹיֵב בּוֹ״ (תהלים פט:כג):
<h3>פסוק ז</h3>
<b>וְלֹא אַחֵל אֶת שֵׁם קָדְשִׁי.</b> שִׁפְלוּתָם שֶׁל יִשְׂרָאֵל חִלּוּל שְׁמוֹ הוּא, בֶּאֱמוֹר לָהֶם ״עַם ה׳ אֵלֶּה״ (יחזקאל לו:כ) וְלֹא יָכוֹל לְהַצִּילָם:
<h3>פסוק ט</h3>
<b>וְהִשִּׂיקוּ.</b> כְּמוֹ תַּנּוּר שֶׁהִשּׂיקוּהוּ בִּלְשׁוֹן מִשְׁנָה (שבת ג:):
<b>בַּנֶּשֶׁק.</b> אַנָא״ר מוּרָא״שׁ בְּלַעַ״ז:
<h3>פסוק יא</h3>
<b>אֶתֵּן לְגוֹג מְקוֹם שָׁם קֶבֶר.</b> מָקוֹם שֶׁיְּהֵא שָׁם קֶבֶר לָהֶם; לְפִי שֶׁהוּא מִזַּרְעוֹ שֶׁל יֶפֶת, שֶׁכִּסָּה אֶת עֶרְוַת אָבִיו, לְפִיכָךְ זָכָה לִקְבוּרָה (בראשית רבה לו:ו):
<b>גֵּי הָעֹבְרִים.</b> גֵּי שֶׁהֵם עוֹבְרִים אֶת יָם כִּנֶּרֶת לְהָבִיא מִשָּׁם פֵּירוֹת גִּינוֹסַר תָּמִיד:
<b>קִדְמַת הַיָּם.</b> תִּרְגֵּם יוֹנָתָן ״בְּמִדְנַח יָם גִּינוֹסַר״:
<b>וְחֹסֶמֶת הִיא אֶת הָעֹבְרִים.</b> וְסוֹגֶרֶת הִיא אֶת הָעוֹבְרִים, כְּמוֹ ״לֹא תַחְסֹם״ (דברים כה:ד), שֶׁרֹב פְּגָרִים שֶׁיִּפְּלוּ שָׁם יַחְדְּלוּ אֶת הָעוֹבְרִים מֵעֲבֹר, לְפִיכָךְ יַעַבְרוּ עֲלֵיהֶם וְיִקְבְּרוּ אוֹתָם; וּמְנַחֵם פֵּתְרוֹ בְּסִפְרוֹ: יַחְסְמוּ אֶת אַפָּם מִלְּהָרִיחַ רֵיחַ הַפְּגָרִים:
<h3>פסוק יג</h3>
<b>וְקָבְרוּ כָּל עַם הָאָרֶץ.</b> שֶׁמֵּתוּ שָׁם:
<b>וְהָיָה לָהֶם לְשֵׁם.</b> כָּל הָעוֹבְדֵי כּוֹכָבִים וּמַזָּלוֹת יְסַפְּרוּ אֶת שְׁמָם לְשֶׁבַח וּלְחֶסֶד: אֵין לְךָ כְּאוּמָּה זוֹ רַחֲמָנִים; יֵשׁ לְךָ אָדָם שֶׁקּוֹבֵר אֶת אוֹיְבוֹ שֶׁעָמַד עָלָיו לְהָרְגוֹ?
<h3>פסוק יד</h3>
<b>וְאַנְשֵׁי תָמִיד.</b> אֲנָשִׁים הַמּוּתְמָדִים לְכָךְ, <b>יַבְדִּילוּ</b> יִשְׂרָאֵל, כְּדֵי לַעֲבֹר <b>בָּאָרֶץ</b> לְלַקֵּט אֶת הַמְּפֻזָּרִים:
<b>מְקַבְּרִים אֶת הָעוֹבְרִים.</b> מְקַבְּרִים עִם הָעוֹבְרִים אֶת הַפְּגָרִים הַחוֹסְמִין וּמְעַכְּבִין אֶת הַמַּעֲבָר, שֶׁהָעוֹבְרִין אֶת הַיָּם מְקַבְּרִים אוֹתָם לַהֲנָאָתָם. <b>אֶת הָעוֹבְרִים</b> עַם הָעוֹבְרִים; כָּךְ שָׁמַעְתִּי, וְכֵן תִּרְגֵּם יוֹנָתָן:
<b>אֶת הַנּוֹתָרִים עַל פְּנֵי הָאָרֶץ.</b> רָחוֹק מִן הַמַּעֲבָר, שֶׁאֵין הָעוֹבְרִים אֶת הַיָּם מִתְעַסְּקִים בָּהֶם לְקָבְרָם, יִקְבְּרוּם אֵלֶּה הַמּוּתְמָדִים וּמוּבְדָּלִים לְכָךְ:
<b>מִקְּצֵה שִׁבְעָה חֳדָשִׁים.</b> יִכְלוּ מַרְבִּית הַפְּגָרִים הַנִּרְאִים לְעֵינָם לְהִקָּבֵר, וּמֵאָז וָהָלְאָה <b>יַחְקֹרוּ</b> בָּאָרֶץ בִּמְקוֹם הַמִּסְתָּרִים, בַּחוֹחִים וּבֵין הַקּוֹצִים, וְיִקְבְּרוּ מַה שֶּׁיִּמְצָאוּ:
<h3>פסוק טו</h3>
<b>וְעָבְרוּ הָעֹבְרִים בָּאָרֶץ.</b> הוֹלְכֵי דְרָכִים שֶׁיִּרְאוּ עֶצֶם אָדָם:
<b>וּבָנָה אֶצְלוֹ צִיּוּן.</b> סִימָן שֶׁיֵּשׁ כָּאן עֶצֶם שֶׁל מֵת, כְּדֵי שֶׁיִּפְרְשׁוּ מִמֶּנּוּ הוֹלְכֵי דְרָכִים וְעוֹשֵׂי טָהֳרוֹת, <b>עַד</b> בֹּא אַנְשֵׁי הַתָּמִיד הַמֻּבְדָּלִים לַחְקֹר <b>וְקָבְרוּ אוֹתָן</b>:
<h3>פסוק טז</h3>
<b>וְגַם שֵׁם עִיר הֲמוֹנָה.</b> וְגַם הָעִיר שֶׁשְּׁמָהּ עִיר הוֹמִיָּה מֵרוֹב אָדָם, הִיא עִיר הַגְּדוֹלָה, גַּם הִיא – חֵיל יוֹשְׁבֶיהָ שָׁם יִקָּבְרוּ:
<b>וְטִהֲרוּ.</b> אֶת יִשְׂרָאֵל בָּאָרֶץ אֶת טָהֳרוֹתֵיהֶם וּתְרוּמוֹתֵיהֶם:
<b>הֲמוֹנָה.</b> לֹא מַפִּיק הֵ״א, לְפִי שֶׁהֵ״א אַחֲרוֹנָה מְשַׁמֶּשֶׁת שֵׁם דָּבָר; <b>הֲמוֹנָה</b> כְּמוֹ ״הוֹמִיָּה״ (ישעיה כב:ב):
<h3>פסוק יח</h3>
<b>אֵילִים כָּרִים וְעַתּוּדִים פָּרִים.</b> מְלָכִים וְדוּכְּסִים שַׁלְטוֹנִין וְשָׂרִים:
<b>מְרִיאֵי בָשָׁן.</b> שׁוֹר שֶׁל פִּטָּם קָרוּי אַלמְרִ״י בִּלְשׁוֹן עֲרָבִי:
<h3>פסוק כא</h3>
<b>אֶת מִשְׁפָּטִי.</b> אֶת פּוּרְעָנוּתִי; יוּשְׁטִיצָ״א בְּלַעַ״ז:
<h3>פסוק כג</h3>
<b>וְיָדְעוּ הַגּוֹיִם כִּי בַעֲוֺנָם גָּלוּ בֵית יִשְׂרָאֵל.</b> כְּשֶׁיִּרְאוּ אֶת גְּבוּרָתִי, יַכִּירוּ כִּי לֹא מִקֹּצֶר יָדִי הָיָה שֶׁלֹּא הוֹשַׁעְתִּים, אֶלָּא <b>בַּעֲוֺנָם</b> הִסְתַּרְתִּי <b>פָּנַי מֵהֶם</b> וְגָלוּ:
<h3>פסוק כה</h3>
<b>וְקִנֵּאתִי לְשֵׁם קָדְשִׁי.</b> וְלָבַשְׁתִּי קִנְאַת תְּשׁוּעָה וְנָקָם, לְמַעַן שֵׁם קָדְשִׁי, שֶׁלֹּא יִתְחַלֵּל עוֹד:
<b>וְקִנֵּאתִי לְשֵׁם קָדְשִׁי.</b> בִּשְׁבִיל שֵׁם קָדְשִׁי; כְּמוֹ ״הַמְקַנֵּא אַתָּה לִי״ (במדבר יא:כט):
<h3>פסוק כו</h3>
<b>וְנָשׂוּ אֶת כְּלִמָּתָם.</b> בְּהֵיטִיבִי לָהֶם וְלֹא אֶגְמְלֵם כְּרָעָתָם, אָז יִשְׂאוּ כְּלִמָּתָם וְיֵבוֹשׁוּ מִלְּהָרִים פָּנִים. וּמְנַחֵם פֵּירֵשׁ וְנָשׂוּ כְּמוֹ ״אַשְׁרֵי נְשׂוּי פֶּשַׁע״ (תהלים לב:א), לְשׁוֹן כַּפָּרָה:
<h3>פסוק כח</h3>
<b>וְלֹא אוֹתִיר.</b> אֶחָד מֵהֶם בַּגּוֹלָה:
<h2>פרק מ</h2>
<h3>פסוק א</h3>
<b>בְּרֹאשׁ הַשָּׁנָה בֶּעָשׂוֹר לַחֹדֶשׁ.</b> אֵיזוֹהִי שָׁנָה שֶׁרֹאשׁ הַשָּׁנָה שֶׁלָּהּ <b>בֶּעָשׂוֹר לַחֹדֶשׁ</b>? הֱוֵי אוֹמֵר: זֶה יוֹבֵל (ערכין יב.), שֶׁחָרַב הַבַּיִת בִּשְׁנַת שְׁלֹשִׁים וָשֵׁשׁ בַּיּוֹבֵל – שֶׁהִתְחִיל בִּשְׁמוֹנֶה עֶשְׂרֵה שָׁנָה לְיֹאשִׁיָּהוּ – וּלְסוֹף אַרְבַּע עֶשְׂרֵה שָׁנָה הָיָה רָאוּי הַיּוֹבֵל לִהְיוֹת, וְהִיא שְׁנַת <b>עֶשְׂרִים וְחָמֵשׁ</b> לְגָלוּת יְכָנְיָה (מלכים ב כד:טו); שֶׁגָּלָה בְּעֶשְׂרִים וָשֵׁשׁ בַּיּוֹבֵל: אַרְבַּע עֶשְׂרֵה שֶׁל יֹאשִׁיָּהוּ – מִשְּׁמוֹנֶה עֶשְׂרֵה עַד שְׁלֹשִׁים וְאַחַת (מלכים ב כג:א,ג), וִיהוֹיָקִים – אַחַת עֶשְׂרֵה (מלכים ב כג:לו):
<b>יַד ה׳.</b> חֹזֶק תָּקְפּוֹ, לְהוֹלִיכֵנִי עַל כָּרְחִי:
<b>וַיָּבֵא אוֹתִי שָׁמָּה.</b> אֶל הָעִיר הַהֻכְּתָה, הִיא יְרוּשָׁלַיִם; אוֹתָהּ שָׁנָה הֶרְאָהוּ בִּנְיַן הַבַּיִת לֶעָתִיד לָבֹא:
<h3>פסוק ב</h3>
<b>בְּמַרְאוֹת אֱלֹהִים הֱבִיאַנִי.</b> לֹא הוֹלִיכַנִי שָׁם, אֶלָּא הֶרְאַנִי כְּאִלּוּ אֲנִי שָׁם:
<b>אֶל הַר גָּבוֹהַּ מְאֹד.</b> שֶׁכֵּן הוּא עָתִיד לִהְיוֹת גָּבוֹהַּ, שֶׁנֶּאֱמַר ״וְנִשָּׂא מִגְּבָעוֹת״ (ישעיה ב:ב):
<b>כְּמִבְנֵה עִיר.</b> כְּבִנְיַן עִיר:
<b>מִנֶּגֶב.</b> בִּדְרוֹמוֹ שֶׁל הַר:
<h3>פסוק ג</h3>
<b>כְּמַרְאֵה נְחֹשֶׁת.</b> כְּעֵין זִיו הַחַיּוֹת, וְנוֹצְצִים ״כְּעֵין נְחֹשֶׁת קָלָל״ (יחזקאל א:ז):
<b>וּפְתִיל פִּשְׁתִּים בְּיָדוֹ.</b> לִמְדִידַת קַרְקַע אֵין (דָּבָר) יָפֶה מֵחֶבֶל פִּשְׁתִּים:
<b>וּקְנֵה הַמִּדָּה.</b> לָמוֹד בּוֹ אֶת עֹבִי הַחוֹמָה וְאֹרֶךְ וְרֹחַב הַשְּׁעָרִים:
<h3>פסוק ד</h3>
<b>לְכֹל אֲשֶׁר אֲנִי מַרְאֶה אוֹתְךָ.</b> עִנְיַן הַבִּנְיָן:
<b>הוּבָאתָה הֵנָּה.</b> מִבָּבֶל:
<h3>פסוק ה</h3>
<b>וְהִנֵּה חוֹמָה מִחוּץ לַבַּיִת.</b> בִּנְיַן בַּיִת אֶחָד הֶרְאַנִי בִּצְפוֹן הָהָר וְהַחוֹמָה <b>מִחוּץ סָבִיב סָבִיב</b>; כָּךְ מְפֹרָשׁ בְּסוֹף הַסֵּפֶר (יחזקאל מה; מח), שֶׁהָעִיר בַּדָּרוֹם וְהַבַּיִת בַּצָּפוֹן:
<b>שֵׁשׁ אַמּוֹת בָּאַמָּה וָטֹפַח.</b> ״שִׁית אַמִּין בְּאַמְתָּא דְהִיא אַמְתָּא וּפְשַׁךְ״, כֵּן תִּרְגֵּם יוֹנָתָן; זוֹ הִיא אַמָּה בֵינוֹנִית, בַּת שִׁשָּׁה (מנחות צח.), שֶׁהוּא אַמָּה וְטֹפַח בָּאַמָּה בַּת חֲמִשָּׁה:
<b>רֹחַב הַבִּנְיָן.</b> עֳבִי הַחוֹמָה:
<b>וְקוֹמָה קָנֶה אֶחָד.</b> וְזֶהוּ הִיא קוֹמָה חִיצוֹנָה, שֶׁהִיא סָבִיב הַר הַבַּיִת, וְהִיא הָיְתָה נְמוּכָה, כְּמוֹ שֶׁשָּׁנִינוּ (מדות ב:ד): כָּל הַכְּתָלִים שֶׁהָיוּ שָׁם הָיוּ גְבוֹהִים, חוּץ מִכּוֹתֶל מִזְרָחִי, שֶׁהַכֹּהֵן הַשּׂוֹרֵף אֶת הַפָּרָה עוֹמֵד בְּהַר הַמִּשְׁחָה וְכוּ׳:
<h3>פסוק ו</h3>
<b>וַיָּבֹא אֶל שַׁעַר אֲשֶׁר פָּנָיו דֶּרֶךְ הַקָּדִימָה.</b> נִכְנַס לְתוֹךְ הַהֶיקֵּף, וּבָא לוֹ לְשַׁעַר עֶזְרַת נָשִׁים הַמִּזְרָחִי; הִיא נִקְרֵאת חָצֵר הַחִיצוֹנָה בְּכָל הָעִנְיָן הַזֶּה (להלן יז), לְפִי שֶׁהוּא לִפְנֵי עֶזְרַת יִשְׂרָאֵל:
<b>וַיַּעַל בְּמַעֲלָתוֹ.</b> שֶׁשִּׁפּוּעַ הָהָר הוֹלֵךְ וְעוֹלֶה מִן הַחֵיל הַתַּחְתּוֹן עַד עֶזְרַת נָשִׁים שְׁתֵּים עֶשְׂרֵה מַעֲלוֹת, כְּאוֹתָהּ שֶׁשָּׁנִינוּ (מדות ב:ג): לִפְנִים מִמֶּנּוּ הַחֵיל – עֶשֶׂר אַמּוֹת; וּשְׁתֵּים עֶשְׂרֵה מַעֲלוֹת הָיוּ שָׁם:
<b>סַף הַשַּׁעַר.</b> הִיא מְזוּזַת הַשַּׁעַר:
<b>קָנֶה אֶחָד רֹחַב.</b> שֵׁשׁ אַמּוֹת, וּמְכַסֶּה אֶת כָּל עֳבִי הַחוֹמָה, שֶׁהָיָה קָנֶה אֶחָד, כְּמוֹ שֶׁאָמַר לְמַעְלָה (פס׳ ה):
<b>וְאֵת סַף אֶחָד.</b> מְזוּזָה הַשֵּׁנִית; אַחַת מִצָּפוֹן וְאַחַת מִדָּרוֹם:
<h3>פסוק ז</h3>
<b>וְהַתָּא.</b> הוּא ״יָצִיעַ״ (מלכים א ו:ה) שֶׁקּוֹרִין אפנדי״ן בְּלַעַ״ז, וְהָיָה שְׁלֹשָׁה מִיָּמִין הַשַּׁעַר וּשְׁלֹשָׁה מִן הַשְּׂמֹאל, כְּמוֹ שֶׁאָמוּר בָּעִנְיָן (להלן י). וְהַתָּאִים סְמוּכִין לְכוֹתֶל הַמִּזְרָחִי שֶׁל עֶזְרַת נָשִׁים מִבַּחוּץ, כְּלַפֵּי הַר הַבַּיִת. וּמֵהֵיכָן אֲנִי לָמֵד שֶׁהֵם מִבַּחוּץ? מִמַּה שֶׁכָּתוּב אַחַר כָּל הָעִנְיָן <b>וַיְבִיאֵנִי אֶל הֶחָצֵר הַחִיצוֹנָה</b>, מִכָּאן אֲנִי לָמֵד, שֶׁכָּל הָאָמוּר לְמַעְלָה הָיָה חוּצָה לָהּ, שֶׁעֲדַיִן לֹא נִכְנַס לְתוֹכוֹ:
<b>וְהַתָּא קָנֶה אֶחָד אֹרֶךְ וְגוֹ׳.</b> חֲלָלוֹ שֶׁל כָּל אֶחָד וְאֶחָד שֵׁשׁ אַמּוֹת מְרֻבָּע:
<b>וּבֵין הַתָּאִים חָמֵשׁ אַמּוֹת.</b> כְּתָלִים הַמַּפְסִיקִים בֵּין הַתָּאִים עָבְיָם חָמֵשׁ אַמּוֹת, וְכֵן תִּרְגֵּם יוֹנָתָן: ״וּבֵין תָּוְויָא כּוֹתְלָא חָמֵשׁ אַמִּין״; וְכֵן שָׁנִינוּ בְּמַסֶּכֶת מִדּוֹת (ד, ז): כּוֹתֶל הַתָּא חָמֵשׁ:
<b>וְסַף הַשַּׁעַר מֵאֵצֶל אוּלָם הַשַּׁעַר וגו׳.</b> שֶׁלִּפְנִים מִן הַשַּׁעַר הָיָה עָשׂוּי אוּלָם מְחֻבָּר לַשַּׁעַר, כְּמוֹ שֶׁמְּפֹרָשׁ בָּעִנְיָן (להלן ח), בּוֹלֵט לְתוֹךְ עֶזְרַת נָשִׁים עֶשֶׂר אַמּוֹת, וּבְרֹאשׁוֹ דְּלָתוֹת וּמְזוּזוֹת, וְזֶהוּ שֶׁאָמַר: <b>וְסַף הַשַּׁעַר</b> שֶׁהוּא <b>אֵצֶל אוּלָם הַשַּׁעַר</b>:
<b>מֵהַבַּיִת.</b> כְּלוֹמַר: לְצַד פְּנִים:
<b>קָנֶה אֶחָד.</b> רָחְבּוֹ, לְכַסּוֹת עֳבִי חוֹמוֹת הָאוּלָם, אֶחָד מִיָּמִין וְאֶחָד מִשְּׂמֹאל, שֶׁעֳבִי הַחוֹמָה שֶׁל אוּלָם לְיָמִין וְלִשְׂמֹאל <b>קָנֶה אֶחָד</b>, כְּמוֹ שֶׁמְּפָרֵשׁ וְהוֹלֵךְ:
<h3>פסוק ח</h3>
<b>וַיָּמָד אֶת אוּלָם הַשַּׁעַר מֵהַבַּיִת.</b> לִפְנִים מִן הַשַּׁעַר:
<b>קָנֶה אֶחָד.</b> עֳבִי חוֹמוֹת הַיָּמִין וְהַשְּׂמֹאל, שֶׁהָאוּלָם נָכוֹן עֲלֵיהֶם:
<h3>פסוק ט</h3>
<b>וַיָּמָד אֶת אוּלָם הַשַּׁעַר שְׁמֹנֶה אַמּוֹת.</b> מֶשֶׁךְ בְּלִיטָתוֹ לְתוֹךְ עֶזְרַת נָשִׁים:
<b>וְאֵילָיו.</b> אֲשִׁישְׁלַטִינְ״ץ (בְּלַעַ״ז); כָּל אֵילִים הָאֲמוּרִים בָּעִנְיָן הֵם כְּמִין אִילָנוֹת עֲגוּלִין עֲשׂוּיִין מֵאַבְנֵי גָזִית, וְעוֹמְדִין בַּפֶּתַח, אֶחָד מִיָּמִין וְאֶחָד מִשְּׂמֹאל, בִּמְקוֹם סִפִּים בִּמְקוֹם מְזוּזוֹת; וְכֵן תִּרְגֵּם יוֹנָתָן (ישעיהו ו:ד) ״וַיָּנֻעוּ אַמּוֹת הַסִּפִּים״ ״אֵילָנוֹת סְפִיָּא״; וּקְרוּיִין אֵילִים עַל שֵׁם עֲגוּלִין כָּאֵלָה וְכָאַלּוֹן:
<b>וְאֵילָיו שְׁתַּיִם אַמּוֹת.</b> עֹבִי עִגּוּלָן; וְעוֹמְדִין בְּסוֹף חֲלַל הָאוּלָם דְּבוּקִים, זֶה לְכוֹתֶל יָמִין וְזֶה לְכוֹתֶל שְׂמֹאל; נִמְצָא בְּלִיטַת הָאוּלָם וְאֵילִים שֶׁלּוֹ עֶשֶׂר אַמּוֹת לְתוֹךְ הָעֲזָרָה לִפְנִים מִן הַשַּׁעַר:
<b>וְאוּלָם הַשַּׁעַר מֵהַבָּיִת.</b> לְפִי שֶׁאוּלַמֵּי שַׁעֲרֵי עֶזְרַת יִשְׂרָאֵל הָיוּ בּוֹלְטִים וּמְשׁוּכִים לְצַד הַחוּץ, כְּמוֹ שֶׁמְפֹרָשׁ בָּעִנְיָן (להלן לא), פֵּירֵשׁ בְּאוּלַמֵּי שַׁעֲרֵי עֶזְרַת נָשִׁים שֶׁהֵם הָיוּ מְשׁוּכִין לְצַד פְּנִים, וְשַׁעֲרֵי עֶזְרַת נָשִׁים מְכֻוָּנִים כְּנֶגֶד שַׁעֲרֵי עֶזְרַת יִשְׂרָאֵל; נִמְצָא אוּלָם כְּנֶגֶד אוּלָם, וּדְבָר נוֹי הוּא זֶה:
<h3>פסוק י</h3>
<b>וְתָאֵי הַשַּׁעַר.</b> הַזֶּה אֲשֶׁר <b>דֶּרֶךְ הַקָּדִים</b> שֶׁבְּכֹתֶל מִזְרָחִי שֶׁל עֶזְרַת נָשִׁים, <b>שְׁלֹשָׁה</b> הָיוּ <b>מִפֹּה וּשְׁלֹשָׁה</b> הָיוּ <b>מִפֹּה</b>, <b>שְׁלֹשָׁה</b> לְדָרוֹם <b>וּשְׁלֹשָׁה</b> לְצָפוֹן, סְמוּכִין לְכֹתֶל עֶזְרַת נָשִׁים, וּפְנֵיהֶם לְהַר הַבַּיִת. וּמִדַּת חַלְלוֹ וְכֹתֶל הַמַּפְסִיק בֵּין כָּל אֶחָד פֵּרֵשׁ לְמַעְלָה (פס׳ ז):
<b>וּמִדָּה אַחַת לָאֵילִים.</b> הָעֲשׂוּיִין לְסִפֵּי הָאוּלָם מִבִּפְנִים:
<b>מִפֹּה.</b> וּמִפֹּה מִיָּמִין וּמִשְּׂמֹאל, מִדָּתָן שְׁתַּיִם אַמּוֹת:
<h3>פסוק יא</h3>
<b>רֹחַב פֶּתַח הַשַּׁעַר.</b> רֹחַב חֲלַל הַפֶּתַח; וְכֵן שָׁנִינוּ (מדות ב, ג): כָּל הַפְּתָחִים רָחְבָּן עֶשֶׂר אַמּוֹת:
<b>אֹרֶךְ הַשַּׁעַר.</b> הוּא חֲלַל אוּלָם הַשַּׁעַר מִן הַצָּפוֹן לַדָּרוֹם:
<b>שְׁלֹשׁ עֶשְׂרֵה אַמּוֹת.</b> עֶשֶׂר כְּנֶגֶד חֲלַל הַפֶּתַח, וְאַמָּה וָחֵצִי לְכָאן וְאַמָּה וָחֵצִי לְכָאן. וְאַל תִּתְמַהּ שֶׁאֵצֶל הַפֶּתַח קוֹרֵהוּ רֹחַב, וְאֵצֶל חֲלַל הָאוּלָם קוֹרֵהוּ אֹרֶךְ, שֶׁהַפֶּתַח גָּבְהוֹ הוּא אָרְכּוֹ וְהָרֹחַב מִסַּף אֶל סַף, וְהָאוּלָם לְפִי שֶׁמֶּשֶׁךְ בְּלִיטַת חֲלָלוֹ מִן הַמִּזְרָח לַמַּעֲרָב פָּחוֹת מִמִּדַּת חֲלָלוֹ מִן הַצָּפוֹן לַדָּרוֹם שֶׁזּוֹ שְׁמוֹנֶה אַמּוֹת וְזוֹ שְׁלוֹשׁ עֶשְׂרֵה, קוֹרֵא אֶת הַמִּדָּה הַיְתֵרָה אֹרֶךְ,.וַהֲרֵי עֵדוּת לַדָּבָר בְּמַשְׁכְּנָא ״וְהָאוּלָם עַל פְּנֵי הֵיכַל הַבַּיִת עֶשְׂרִים אַמָּה אָרְכּוֹ עַל פְּנֵי רֹחַב הַבַּיִת״ (מלכים א ו:ג), נִמְצָא מִן הַצָּפוֹן לַדָּרוֹם קָרוּי לְהֵיכָל רֹחַב וְלָאוּלָם קָרוּי אֹרֶךְ, לְפִי שֶׁהַהֵיכָל מִדָּתוֹ מִן הַמִּזְרָח לַמַּעֲרָב יְתֵרָה עַל מִצָּפוֹן לַדָּרוֹם, וּבָאוּלָם חִלּוּף לְמִדַּת שֶׁהַמִּדָּה הַיְתֵרָה קָרוּי אֹרֶךְ:
<h3>פסוק יב</h3>
<b>וּגְבוּל לִפְנֵי הַתָּאוֹת אַמָּה אֶחַת וְגוֹ׳. הַתָּאוֹת</b>, שֶׁמִּכָּאן וּמִכָּאן לַשַּׁעַר הָיוּ מְשׁוּכִין מִן כְּנֶגֶד חֲלַל הָאוּלָם שֶׁלִּפְנִים אַמָּה לַצָּפוֹן וְאַמָּה לַדָּרוֹם, שֶׁכְּבָר פֵּרֵשׁ שֶׁהוּא מִבַּיִת מָשׁוּךְ מִכְּנֶגֶד חֲלַל הַשַּׁעַר אַמָּה וּמֶחֱצָה לַצָּפוֹן וְכֵן לַדָּרוֹם. וְעַכְשָׁיו מְפָרֵשׁ שֶׁהַתָּאִים שֶׁבַּחוּץ מְשׁוּכִים לַצָּפוֹן אַמָּה אַחַת יוֹתֵר מִן הָאוּלָם, וְכֵן לַדָּרוֹם אַמָּה אַחַת. נִמְצְאוּ מְשׁוּכִין מֵחֲלַל רֹחַב הַפֶּתַח שְׁתֵּי אַמּוֹת וּמֶחֱצָה לְכָאן וּשְׁתֵּי אַמּוֹת וּמֶחֱצָה לְכָאן. וְזֶהוּ לְשׁוֹן <b>וּגְבוּל</b>, אשומיי״ל בְּלַעַ״ז, מָקוֹם פָּנוּי. וְכוֹתֶל הַתָּא עוֹבִי חָמֵשׁ, נִמְצָא עוֹבִי כּוֹתֶל הַצְּפוֹנִי (צ״ל הדרומי צ״ה) שֶׁל הַתָּא הַצְּפוֹנִי וְעוֹבִי כּוֹתֶל הַצְּפוֹנִי שֶׁל אוּלָם כָּלִים זֶה כְּנֶגֶד זֶה, שֶׁכּוֹתֶל אוּלָם עוֹבְיוֹ שֵׁשׁ וְכוֹתֶל הַתָּא חָמֵשׁ, וְהוּא נִמְשָׁךְ אַמָּה אַחַת לְתוֹךְ כְּנֶגֶד עוֹבִי כּוֹתֶל הָאוּלָם, וְכֵן לַדָּרוֹם:
<h3>פסוק יג</h3>
<b>וַיָּמָד אֶת הַשַּׁעַר מִגַּג הַתָּא לְגַגּוֹ.</b> מִגַּג הַתָּא שֶׁבִּצְפוֹן הַשַּׁעַר לְגַג הַתָּא שֶׁבִּדְרוֹם הַשַּׁעַר:
<b>עֶשְׂרִים וְחָמֵשׁ אַמּוֹת.</b> עֹבִי כּוֹתֶל הַתָּא חָמֵשׁ, וְכֵן עֹבִי כּוֹתֶל הַתָּא שֶׁמִּצַּד שֵׁנִי, הֲרֵי עֶשֶׂר; וּשְׁתֵּי אַמּוֹת וּמֶחֱצָה שֶׁתְּהֵא מָשׁוּךְ מֵחֲלַל הַפֶּתַח לְכָאן, וְכֵן לְכָאן, הֲרֵי חֲמֵשׁ עֶשְׂרֵה; וַחֲלַל הַפֶּתַח עֶשֶׂר אַמּוֹת, הֲרֵי עֶשְׂרִים וְחָמֵשׁ; וְכֻלָּן מִדַּת רֹחַב הַשַּׁעַר הֵן, כְּנֶגֶד שְׁלוֹשׁ עֶשְׂרֵה אַמּוֹת שֶׁל חֲלַל הָאוּלָם מִבִּפְנִים, וּשְׁנֵי כְּתָלִים, קָנֶה מִכָּאן וְקָנֶה מִכָּאן, הֲרֵי עֶשְׂרִים וְחָמֵשׁ:
<b>פֶּתַח נֶגֶד פֶּתַח.</b> פֶּתַח הַתָּא שֶׁאֵצֶל הַשַּׁעַר בַּדָּרוֹם מְכֻוָּן כְּנֶגֶד פֶּתַח הַתָּא שֶׁאֵצֶל הַשַּׁעַר בַּצָּפוֹן, שֶׁלֹּא הָיָה לְכָל שֵׁשֶׁת הַתָּאִים הָאֵלֶּה פֶּתַח בַּכּוֹתֶל שֶׁבְּצַד הַחוּץ, אֶלָּא שֶׁלִּשְׁנֵי הַתָּאִים הַסְּמוּכִין לַשַּׁעַר הָיוּ לָהֶם פְּתָחִים פּוֹנִים אֶל שַׁעַר אֲוִיר שֶׁבֵּין שְׁנֵיהֶם, וְכֵן הוּא אוֹמֵר לְמַטָּה <b>וְאֶל אֵלִיהֶמָה לִפְנִימָה לַשַּׁעַר<b> – לָמַדְנוּ שֶׁפִּתְחֵיהֶם פּוֹנִים לַשַּׁעַר:
<h3>פסוק יד</h3>
<b>וַיַּעַשׂ אֶת אֵילִים שִׁשִּׁים אַמָּה.</b> גָּבְהָן שֶׁל אֵילִים שֶׁל סִפֵּי הָאוּלָם, גְּבוֹהִים שִׁשִּׁים אַמָּה:
<b>וְאֶל אֵיל הֶחָצֵר הַשַּׁעַר סָבִיב.</b> וְכֵן לְכָל אֵילֵי הֶחָצֵר שֶׁבְּכָל אוּלַמֵּי שְׁעָרִים סָבִיב סָבִיב, שֶׁאַף בַּצָּפוֹן וּבַדָּרוֹם הָיוּ לָהּ שְׁעָרִים עֲשׂוּיִין כְּתַבְנִית הַשַּׁעַר הַזֶּה, כְּמוֹ שֶׁמְּפֹרָשׁ בָּעִנְיָן (להלן כב, כד):
<h3>פסוק טו</h3>
<b>וְעַל פְּנֵי הַשַּׁעַר הָאִיתוֹן.</b> גּוֹבְהוֹ שֶׁל הַשַּׁעַר הַזֶּה, וְהוּא קָרוּי שַׁעַר הָאִיתוֹן, לְפִי שֶׁהוּא מְשַׁמֵּשׁ כְּנִיסָה וִיצִיאָה לְכָל בָּאֵי הָעֲזָרָה (ירושלמי עירובין ה:א):
<b>אִיתוֹן.</b> תַּרְגּוּם שֶׁל בִּיאָה:
<b>עַל לִפְנֵי אֻלָם הַשַּׁעַר הַפְּנִימִי.</b> עִם גָּבְהוֹ שֶׁל אוּלַם הַשַּׁעַר שֶׁהוּא לִפְנִים מִן הַשַּׁעַר חֲמִשִּׁים אַמָּה, וּמִגֹּבַהּ שְׁאָר הַשְּׁעָרִים שֶׁבָּעִנְיָן שֶׁהֵם חֲמִשִּׁים אַמָּה אֲנִי לָמַד שֶׁעַל פְּנֵי הָאָמוּר כָּאן הוּא גֹּבַהּ (כְּלוֹמַר מִשַּׁעַר הַחִיצוֹן גָּבְהוֹ חֲמִשִּׁים אַמָּה עַל פְּנֵי כָּל הָאוּלָם שֶׁשַּׁעַר הַפְּנִימִי שֶׁל אוּלָם שֶׁאַף בְּסוֹפוֹ שֶׁל אוּלָם הוּא שַׁעַר כְּמוֹ שֶׁמְּפֹרָשׁ כְּבָר בְּפָסוּק ז׳ סא״א):
<h3>פסוק טז</h3>
<b>וְחַלּוֹנוֹת אֲטֻמוֹת אֶל הַתָּאִים.</b> הַתָּאִים הָאֵלֶּה לֹא הָיוּ לָהֶם פְּתָחִים אֶל הַחוּץ, אֶלָּא זֶה פָּתוּחַ לָזֶה; וְכֵן מָצִינוּ בְּמַסֶּכֶת מִדּוֹת (מדות ד,ג) בַּתָּאִים שֶׁסְּבִיבוֹת הַהֵיכָל: שְׁלוֹשָׁה פְּתָחִים לְכָל אֶחָד וְאֶחָד, אֶחָד לַתָּא מִן הַיָּמִין, וְאֶחָד לַתָּא מִן הַשְּׂמֹאל, וְאֶחָד לַתָּא שֶׁעַל גַּבָּיו. וְלַתָּאִים שֶׁבֶּחָצֵר, שֶׁלֹּא הָיוּ אֶלָּא שְׁלוֹשָׁה תָּאִים זֶה אֵצֶל זֶה, וְלֹא הָיוּ לָהֶם תָּאִים עַל גַּבֵּיהֶם, הָיוּ לָאֶמְצָעִי שְׁנֵי פְּתָחִים, אֶחָד לַתָּא מִן הַיָּמִין וְאֶחָד לַתָּא מִן הַשְּׂמֹאל; וְלַחִיצוֹן שֶׁל צַד הַשַּׁעַר הָיוּ שְׁנֵי פְּתָחִים, אֶחָד פָּתוּחַ לָאֶמְצָעִי וְאֶחָד לְצַד הַשַּׁעַר; וְכֵן לַתָּא הַחִיצוֹן שֶׁל כָּתֵף הַשֵּׁנִי מִזֶּה וּמִזֶּה לַשַּׁעַר כְּמוֹ שֶׁכָּתוּב לְמַעְלָה <b>פֶּתַח נֶגֶד פֶּתַח</b>. וְהָיוּ לָהֶם חַלּוֹנוֹת שְׁקוּפִים אֲטוּמִים (מלכים א ו:ד): פְּתוּחִים לְצַד הַחִיצוֹן, וּסְתוּמִים לְצַד פְּנִים; כְּלוֹמַר: קְצָרִים לְצַד פְּנִים וּרְחָבִים לְצַד הַחוּץ אֶל הַמִּזְרָח. וּמְנַחֵם פֵּתֵר שְׁקוּפִים – לְשׁוֹן הַשְׁקָפָה, כְּמוֹ ״מִי זֹאת הַנִּשְׁקָפָה״ (שיר השירים ו:י); ״כִּי הִשְׁקִיף מִמְּרוֹם קָדְשׁוֹ״ (תהלים קב:כ); וְכֵן ״אֶל הַמַּשְׁקוֹף״ (שמות יב:כב) גַּם כֵּן פֵּתֵר לְשׁוֹן שְׁקָפָה:
<b>וְאֶל אֵילֵיהֶמָה לִפְנִימָה לַשַּׁעַר.</b> וְאֶל כִּתְפוֹת פִּתְחֵיהֶם שֶׁל שְׁנֵי תָאִים הַסְּמוּכִים לַשַּׁעַר מִזֶּה וּמִזֶּה, שֶׁהָיָה פִּתְחָן אֶל תּוֹךְ אֲוִיר הַשַּׁעַר, פֶּתַח הַתָּא הַצְּפוֹנִי מִצָּפוֹן לַשַּׁעַר וּפֶתַח הַתָּא הַדְּרוֹמִי מִדָּרוֹם לַשַּׁעַר. וְכִתְפוֹת הַפְּתָחִים שֶׁמִּזֶּה וּמִזֶּה לְפֶתַח הַתָּא הֵם הָאֵילִים, וְהָיוּ בָהֶם חַלּוֹנוֹת פְּתוּחִים לַאֲוִיר הֶפְסֵק רֹחַב הַשַּׁעַר, שֶׁהָיָה מַפְסִיק בֵּין הַתָּאִים. וְאוֹתוֹ אֲוִיר קוֹרֵא <b>לִפְנִימָה לַשַּׁעַר</b>, שֶׁמִּי שֶׁנִּכְנָס לְבֵין אֲוִיר בְּלִיטַת הַתָּאִים שֶׁמִּכָּאן וּמִכָּאן נִרְאֶה שֶׁהוּא נִכְנָס לַשַּׁעַר:
<b>וְכֵן לָאֵילַמּוֹת.</b> וְכֵן הָיוּ חַלּוֹנוֹת לָאֵילַמּוֹת שֶׁל כָּל שַׁעַר וְשַׁעַר:
<b>וְחַלּוֹנוֹת סָבִיב סָבִיב לִפְנִימָה.</b> בַּחוֹמָה, לְצַד הָעֲזָרָה מִבִּפְנִים:
<b>וְאֶל אַיִל תִּמֹּרִים.</b> תִּרְגֵּם יוֹנָתָן: ״כּוֹתַרְתָּא״ – כּוֹתָרוֹת; בְּרֹאשׁ הָאַיִל הָיָה עָשׂוּי כְּמִין כּוֹתֶרֶת, דּוֹמֶה לְדֶקֶל, כִּי בְּמִשְׁכְּנָא דִּשְׁלֹמֹה (מלכים א ו:כט) הֵן מְתֻרְגָּמוֹת ״צוּרַת דִּיקְלִין״ (תרגום יונתן). פומיל״ש בְּלַעַ״ז:
<h3>פסוק יז</h3>
<b>וְרִצְפָה.</b> פְּלַנְקִי״ץ בְּלַעַ״ז. <b>רִצְפָּה</b> אוֹמֵר אֲנִי שֶׁהוּא עֲלִיָּה סָבִיב, כְּאוֹתָהּ שֶׁשָּׁנִינוּ חֲלָקָה הָיְתָה בָרִאשׁוֹנָה וְהִקִּיפוּהָ גְּזוּזְטְרָא (סוכה נא:), וְעַל אוֹתָהּ הָעֲלִיָּה הָיוּ הַלְּשָׁכוֹת, קַנְבְּרָא״שׁ בְּלַעַ״ז. וּמִמַּה שֶׁאָמוּר בָּעִנְיָן <b>וְהָרִצְפָה אֶל כְּתֵף הַשְּׁעָרִים</b> וְתַחְתֵּיהֶם כְּנֶגֶד גּוֹבַהּ הַשְּׁעָרִים, אָנוּ לְמֵדִין שֶׁהָרִצְפָּה הַזֹּאת עֲלִיָּה הִיא:
<h3>פסוק יח</h3>
<b>וְהָרִצְפָּה אֶל כֶּתֶף הַשְּׁעָרִים.</b> גֹּבַהּ שַׁעֲרֵי הֶחָצֵר הָיָה מַפְסִיק הָעֲלִיָּה, שֶׁלֹּא הָיְתָה מְסַבֶּבֶת כָּל הֶחָצֵר, וְהִיא לְכִתְפוֹת הַשַּׁעַר מִזֶּה וּמִזֶּה, כְּנֶגֶד גֹּבַהּ הַשְּׁעָרִים:
<b>הָרִצְפָּה הַתַּחְתּוֹנָה.</b> נִשְׁתַּנֵּית תֵּיבָה זוֹ מִכָּל תַּחְתּוֹנָה שֶׁבַּמִּקְרָא, שֶׁבְּכָל מָקוֹם הַטַּעַם בְּנוּ״ן, וְזֶה בְּתִי״ו (בנסחנו הטעם בנו״ן, ובפסוק הבא בתי״ו); לָמַדְנוּ, שֶׁאֵין תַּחְתּוֹנָה זוֹ רִצְפָּה שֶׁתַּחַת אַחֶרֶת, אֶלָּא רִצְפָּה אַחַת הִיא, וְתַחְתִּיתָהּ שֶׁל רִצְפָּה הָיָה לְעֻמַּת גֹּבַהּ הַשַּׁעַר. וְה״א שֶׁל ״תַּחְתּוֹנָה״ כְּה״א שֶׁל ״בֵּיתָה״ (תהלים סח:ז), וְכְה״א שֶׁל ״עֶזְרָתָה״ (תהלים מד:כז) וְשֶׁל ״חֶלְאָתָה״ (יחזקאל כד:ו), שֶׁהֵן יְתֵרוֹת:
<h3>פסוק יט</h3>
<b>וַיָּמָד רֹחַב.</b> חֲלַל עֶזְרַת נָשִׁים:
<b>מִלִּפְנֵי הַשַּׁעַר הַתַּחְתּוֹנָה.</b> זֶה הַשַּׁעַר הַמְפֹרָשׁ לְמַעְלָה (פס׳ טו):
<b>לִפְנֵי הֶחָצֵר הַפְּנִימִי.</b> עַד עֶזְרַת יִשְׂרָאֵל:
<b>הַקָּדִים וְהַצָּפוֹן.</b> לִשְׁתֵּי רוּחוֹתֶיהָ חֲלָלָהּ <b>מֵאָה אַמָּה</b>:
<h3>פסוק כ</h3>
<b>מָדַד אָרְכּוֹ וְרָחְבּוֹ.</b> כְּמִדַּת שַׁעַר הַקָּדִים; כָּךְ מְפֹרָשׁ בָּעִנְיָן (להלן מ:כא):
<h3>פסוק כא</h3>
<b>חֲמִשִּׁים אַמָּה אָרְכּוֹ.</b> גָּבְהוֹ:
<b>וְרֹחַב חָמֵשׁ וְעֶשְׂרִים.</b> מִגַּג הַתָּא לְגַגּוֹ:
<h3>פסוק כב</h3>
<b>וְאֵילַמָּיו לִפְנֵיהֶם.</b> וְאוּלָם הַשַּׁעַר לִפְנֵי הַמַּעֲלוֹת; קֹדֶם שֶׁיִּכָּנֵס לָאוּלָם הָיָה עוֹלֶה בַּמַּעֲלוֹת:
<h3>פסוק כג</h3>
<b>וְשַׁעַר לֶחָצֵר הַפְּנִימִי.</b> לְעֶזְרַת יִשְׂרָאֵל:
<b>נֶגֶד הַשַּׁעַר.</b> הַחִיצוֹנִים מְכֻוָּנִין:
<b>וַיָּמָד מִשַּׁעַר.</b> הַתַּחְתּוֹן עַד הָעֶלְיוֹן <b>מֵאָה אַמָּה</b>, הוּא רֹחַב חֲלַל עֶזְרַת נָשִׁים:
<h3>פסוק כד</h3>
<b>וַיּוֹלִיכֵנִי דֶּרֶךְ הַדָּרוֹם.</b> לֶחָצֵר הַחִיצוֹנָה:
<h3>פסוק כה</h3>
<b>כְּהַחֲלּוֹנוֹת הָאֵלֶּה.</b> דָּרַשׁ רַבִּי תַּנְחוּמָא (תנחומא, בהעלותך ה): ה״א זוֹ יְתֵרָה לְשׁוֹן כֵּהָה חַלּוֹנוֹת, כֵּהוֹת – רְחָבוֹת מִבַּחוּץ וּקְצָרוֹת מִבִּפְנִים; לוֹמַר: לֹא לְאוֹרָה אֲנִי צָרִיךְ; שֶׁכָּל חַלּוֹנוֹת הָעֲשׂוּיוֹת לְהַכְנִיס אוֹרָה, קְצָרוֹת מִבַּחוּץ וּמַרְחִיבוֹת מִבִּפְנִים:
<h3>פסוק כו</h3>
<b>עוֹלוֹתָיו.</b> כְּמוֹ <b>מַעֲלוֹתָיו</b>:
<b>אֶל אֵילָיו.</b> עַל רֹאשׁ הָאַיִל הָיָה דֶּקֶל מְצֻיָּר:
<h3>פסוק כח</h3>
<b>וַיָּמָד אֶת הַשַּׁעַר הַדָּרוֹם.</b> שֶׁל חָצֵר הַפְּנִימִי:
<h3>פסוק ל</h3>
<b>וְאֵלַמּוֹת.</b> אַרְבּוֹ״ץ בְּלַעַ״ז:
<b>סָבִיב סָבִיב.</b> הַכּוֹתֶל הָיָה עָשׂוּי אוּלַמִּים אוּלַמִּים, נִכְנָסִים בְּעָבְיוֹ; וְאֵלַמּוֹת הַלָּלוּ הָיוּ בִּפְנִים (ס״א לְמַעְלָה מֵהַתָּאִים כִּי הַתָּאִים הָיוּ מִבִּפְנִים בֶּחָצֵר הַפְּנִימִי, שֶׁהֲרֵי אוּלָם הַשַּׁעַר הָיָה בּוֹלֵט אֶל הַחִיצוֹנָה, כְּמוֹ שֶׁאָמוּר בָּעִנְיָן, וְאִי אֶפְשָׁר שֶׁהָיוּ הַתָּאִים וְהָאוּלָם פּוֹנִים לְמָקוֹם אֶחָד לִהְיוֹת פִּתְחֵי הַתָּאִים נִפְתָּחִים לְתוֹךְ הָאוּלָם, שֶׁהֲרֵי הִשְׁוָה הָעִנְיָן כָּל מִדּוֹת הַשְּׁעָרִים הַחִיצוֹנִים וְהַפְּנִימִים, וְלֹא חָלַק בֵּינֵיהֶם אֶלָּא בְּלִיטַת הָאוּלָמוֹת) (כִּי הַתָּאִים הָיוּ מִבַּחוּץ, וְשִׁשָּׁה תָּאִים וְכָתְלֵיהֶם וַחֲמֵשׁ עֶשְׂרֵה אַמּוֹת שֶׁל רֹחַב הַשַּׁעַר עוֹלִים לִשְׁמוֹנִים וְאַחַת (לתשעים ואחת כצ״ל צ״ה) אַמָּה, וְכָל הֶחָצֵר הַפְּנִימִי אֵינוֹ אֶלָּא מֵאָה עַל מֵאָה, כְּמוֹ שֶׁמְּפֹרָשׁ בָּעִנְיָן סא״א):
<h3>פסוק לא</h3>
<b>וְאֵילַמָּיו אֶל חָצֵר הַחִיצוֹנָה.</b> אוּלַמּוֹ שֶׁל שַׁעַר הַפְּנִימִי לֹא הָיָה לְצַד פְּנִים, כְּמוֹ שֶׁהָיוּ אוּלַמּוֹת שֶׁל שַׁעַר הַחִיצוֹנָה, אֶלָּא מִבַּחוּץ הָיָה בּוֹלֵט:
<h3>פסוק לו</h3>
<b>אֹרֶךְ חֲמִשִּׁים אַמָּה.</b> גָּבְהוֹ חֲמִשִּׁים אַמָּה:
<h3>פסוק לז</h3>
<b>וְאֵילָיו לֶחָצֵר הַחִיצוֹנָה.</b> אֶשִׁישְׁפְּיַאַרְ״קָאשׁ בְּלַעַ״ז, וְאוּלָם הַשַּׁעַר קָרוּי אֵילִים כָּאן:
<h3>פסוק לח</h3>
<b>וְלִשְׁכָּה.</b> הָיְתָה אֵצֶל שַׁעַר הַצְּפוֹנִי בְּעֶזְרַת יִשְׂרָאֵל:
<b>וּפִתְחָהּ.</b> שֶׁל לִשְׁכָּה אֶל אֵילֵי הַשַּׁעַר לְצַד הַשַּׁעַר:
<b>בְּאֵילִים הַשְּׁעָרִים.</b> יֵשׁ בַּפָּרָשָׁה פְּסוּקִים קוֹרִין לְכִתְפוֹת הַשַּׁעַר אֵילִים; מיינשלי״ש בְּלַעַ״ז:
<b>שָׁם יָדִיחוּ אֶת הָעֹלָה.</b> הָעוֹלָה הַנִּשְׁחֶטֶת בַּצָּפוֹן (זבחים מז:):
<b>יָדִיחוּ אֶת הָעוֹלָה.</b> יִרְחֲצוּ אֶת הַקְּרָבַיִם:
<h3>פסוק לט</h3>
<b>וּבְאוּלָם הַשַּׁעַר.</b> הַצְּפוֹנִי:
<b>שְׁנַיִם שֻׁלְחָנוֹת.</b> בְּמִזְרָחוֹ, וּשְׁתַּיִם בְּמַעֲרָבוֹ; וְאַף עַל פִּי שֶׁהֵן הָיוּ מְשׁוּכִין אֶל תּוֹךְ הֶחָצֵר הַחִיצוֹנָה, קְדֻשָּׁתָן כְּלִפְנִים:
<h3>פסוק מ</h3>
<b>וְאֶל הַכָּתֵף מִחוּצָה.</b> וְאֶל עֵבֶר פֶּתַח הָאוּלָם, מִחוּצָה לַחֲלַל הָאוּלָם, לְתוֹךְ חֲלָלוֹ שֶׁל פֶּתַח (סא״א שֶׁל צַד) עֶזְרַת יִשְׂרָאֵל:
<b>לַעוֹלֶה לְפֶתַח הַשַּׁעַר הַצָּפוֹנָה.</b> כְּשֶׁנִּכְנָס לְתוֹךְ הַשַּׁעַר וְעוֹלֶה בַּמַּעֲלוֹת פֶּתַח הָעֲזָרָה:
<b>שְׁנַיִם.</b> שֻׁלְחָנוֹת לְכָתֵף הַפֶּתַח, לְמִזְרָח (וְכֵן) לְמַעֲרָב:
<b>וְאֶל הַכָּתֵף הָאַחֶרֶת.</b> אֲשֶׁר לְפֶתַח הָאוּלָם <b>שְׁנַיִם שֻׁלְחָנוֹת</b>:
<h3>פסוק מב</h3>
<b>אֲלֵיהֶם וְיַנִּיחוּ אֶת הַכֵּלִים.</b> עֲלֵיהֶם מַנִּיחִין הַסַּכִּינִין וְהַמִּזְרָקוֹת שֶׁמְּקַבְּלִין בָּהֶן אֶת הַדָּם, שֶׁיִּהְיוּ מוּכָנִים לַשּׁוֹחֲטִים שָׁם קָדְשֵׁי קָדָשִׁים בַּצָּפוֹן:
<h3>פסוק מג</h3>
<b>וְהַשְּׁפַתַּיִם טֹפַח אֶחָד.</b> אוּנְקְלִיּוֹת שֶׁל בַּרְזֶל קְבוּעִין בְּעַמּוּדֵי נַנָּסִין שֶׁבְּבֵית הַמִּטְבָּחַיִם בַּצָּפוֹן, לִתְלוֹת וּלְהַפְשִׁיט בָּהֶם אֶת הַקֳּדָשִׁים; הוּא שֶׁשָּׁנִינוּ בִּפְסָחִים (משנה פסחים ה, ט): אוּנְקְלִיּוֹת שֶׁל בַּרְזֶל הָיוּ קְבוּעִין בָּעַמּוּדִים וּבַכְּתָלִים, שֶׁבָּהֶם תּוֹלִין וּמַפְשִׁיטִין. וְכֵן תִּרְגֵּם יוֹנָתָן: ״וְעוּנְקְלִין נָפְקִין פְּשַׁךְ חַד״:
<b>מוּכָנִים בַּבַּיִת.</b> קְבוּעִים בְּתוֹךְ חֲלַל הָעֲזָרָה, <b>בַּבַּיִת</b> ״לְגַיּוֹ״:
<h3>פסוק מד</h3>
<b>וּמִחוּצָה לַשַּׁעַר הַפְּנִימִי.</b> וּמִחוּץ לַחֲלַל אוּלָם <b>הַשַּׁעַר</b> לְתוֹךְ אֲוִיר <b>חָצֵר הַפְּנִימִי</b>, כְּמוֹ שֶׁמְּפֹרָשׁ בַּמִּקְרָא בְּסוֹפוֹ:
<b>לִשְׁכוֹת שָׁרִים.</b> לִשְׁכּוֹת לְוִיִּם מְשׁוֹרְרִים:
<b>וּפְנֵיהֶם דֶּרֶךְ הַדָּרוֹם.</b> פִּתְחָם לְצַד דָּרוֹם:
<b>אֶחָד אֶל כֶּתֶף שַׁעַר הַקָּדִים.</b> לִשְׁכָּה אַחַת אֶל כֶּתֶף שַׁעַר הַקָּדִים:
<b>פְּנֵי דֶרֶךְ הַצָּפוֹן.</b> וּפִתְחָהּ לְצַד צָפוֹן:
<h3>פסוק מה</h3>
<b>לַכֹּהֲנִים.</b> מְשָׁרְתֵי הַבַּיִת; כִּמְדֻמֶּה הֵם הַלְוִיִּם הַמְשׁוֹרְרִים:
<h3>פסוק מז</h3>
<b>וַיָּמָד אֶת הֶחָצֵר.</b> חֲלַל עֶזְרַת יִשְׂרָאֵל, לִפְנֵי הָאוּלָם וְהַהֵיכָל:
<h3>פסוק מח</h3>
<b>אֶל אוּלָם הַבַּיִת.</b> אוּלָם הַהֵיכָל:
<b>וַיָּמָד אֵל אוּלָם.</b> כְּמוֹ: אֵיל אוּלָם, עֳבִי כִּתְפוֹת הַפֶּתַח (הָרוֹאֶה אֶת הַמִּזְרָח סא״א), מָדַד מִן הַמִּזְרָח לַמַּעֲרָב (ואנ״י הכות״ב מצאת״י בפירושי״ם אחרי״ם כ״מו שהעתק״תי):
(<b>וְרֹחַב הַשַּׁעַר שְׁלֹשָׁה אַמּוֹת מִפֹּה וְגוֹ׳.</b> הוּא עֹבִי הָאַיִל הַצְּפוֹנִי לְתוֹךְ חֲלַל הַפֶּתַח לְמַעֲרָב, וְכֵן עֹבִי הָאַיִל הַדְּרוֹמִי לְתוֹךְ חֲלַל הָאוּלָם לְמַעֲרָב, וְאַף עַל פִּי שֶׁכָּךְ שָׁנִינוּ (מידות ד,ז): כֹּתֶל אוּלָם חָמֵשׁ וְאוּלָם אַחַת עֶשְׂרֵה, שֶׁלֶּעָתִיד לָבֹא אֵינוֹ אֶלָּא שָׁלֹשׁ, אֶלָּא שֶׁבְּאוּלָם בַּיִת שֵׁנִי וְכוּ׳ סא״א):
<b>חָמֵשׁ אַמּוֹת.</b> וְאַף שֶׁל בַּיִת שֵׁנִי הָיָה כֵּן, שֶׁכֵּן שָׁנִינוּ (מידות ד,ז): כּוֹתֶל אוּלָם חָמֵשׁ וְאוּלָם אַחַת עֶשְׂרֵה; אֶלָּא שֶׁבְּאוּלָם בַּיִת שֵׁנִי לֹא הָיוּ כְּתֵפוֹת לַפֶּתַח לַצָּפוֹן וְלַדָּרוֹם, שֶׁהָיָה רֹחַב הַפֶּתַח עֶשְׂרִים אַמָּה כְּרֹחַב הָאוּלָם, וְכָאן כָּתוּב <b>וְרֹחַב הַשַּׁעַר שָׁלֹשׁ אַמּוֹת מִפֹּה וְשָׁלֹשׁ אַמּוֹת מִפֹּה</b>; וְאֵינִ״י יוֹדֵ״עַ לְצַדֵּ״ד פֵּירוּשׁ״וֹ אֶלָּא לְרֹחַב כְּתֵפוֹת הַפֶּתַח: שָׁלוֹשׁ אַמּוֹת סוֹתְמִין חֲלַל הַפֶּתַח מִכָּאן וְשָׁלוֹשׁ אַמּוֹת מִכָּאן:
<h3>פסוק מט</h3>
<b>אֹרֶךְ הָאוּלָם עֶשְׂרִים אַמָּה.</b> כְּנֶגֶד רֹחַב הַהֵיכָל:
<b>וְרֹחַב עַשְׁתֵּי עֶשְׂרֵה.</b> מִן הַמִּזְרָח לַמַּעֲרָב:
<b>וּבַמַּעֲלוֹת אֲשֶׁר יַעֲלוּ אֵלָיו.</b> וּבַמַּעֲלוֹת הָיָה הַדֶּרֶךְ אֲשֶׁר בָּהֶם יַעֲלוּ אֵלָיו, כְּמוֹ שֶׁשָּׁנִינוּ (משנה מידות ג, ו): בֵּין הָאוּלָם וְלַמִּזְבֵּחַ עֶשְׂרִים וּשְׁתַּיִם אַמָּה, וּשְׁתֵּים עֶשְׂרֵה מַעֲלוֹת הָיוּ שָׁם, רוּם מַעֲלָה חֲצִי אַמָּה:
<b>וְעַמּוּדִים אֶל הָאֵילִים.</b> תַּחַת יָכִין וּבֹעַז שֶׁהָיוּ בְּמִקְדָּשׁ רִאשׁוֹן (מלכים א ז:כא):
<h2>פרק מא</h2>
<h3>פסוק א</h3>
<b>שֵׁשׁ אַמּוֹת רֹחַב.</b> הוּא עֳבִי כּוֹתֶל הַהֵיכָל שֶׁבֵּין הַהֵיכָל לָאוּלָם, (מִמִּזְרָח לְמַעֲרָב):
<b>רֹחַב הָאֹהֶל.</b> רֹחַב הָאוּלָם; שֶׁהוּא בְּרָחְבּוֹ שֶׁל אוּלָם וּבְאָרְכּוֹ שֶׁל הֵיכָל. בְּפֵרוּשִׁ״ים אֲחֵרִ״ים <b>רֹחַב הָאֹהֶל</b> אָהֳלוֹ שֶׁל פֶּתַח:
<h3>פסוק ב</h3>
<b>וְכִתְפוֹת הַפֶּתַח חָמֵשׁ אַמּוֹת.</b> שֶׁהַהֵיכָל רָחְבּוֹ עֶשְׂרִים אַמָּה וְרֹחַב הַפֶּתַח עֶשֶׂר, נִמְצָא כִּתְפוֹתָיו <b>מִפֹּה וּמִפֹּה</b> שֶׁל חָמֵשׁ חָמֵשׁ:
<h3>פסוק ג</h3>
<b>וּבָא לִפְנִימָה.</b> אֶל הַמְּחִיצָה הַמַּפְסֶקֶת בֵּין הַהֵיכָל לְקֹדֶשׁ הַקֳּדָשִׁים:
<b>וַיָּמָד אֵיל הַפֶּתַח.</b> עָבְיוֹ <b>שְׁתַּיִם אַמּוֹת</b>; אֵין זֶה שָׁוֶה לְאַמָּה טְרַקְסִין (ראה רש״י יומא נא:):
<b>וְהַפֶּתַח שֵׁשׁ אַמּוֹת.</b> אֵינִי יָכוֹל לְפָרְשׁוֹ אֶלָּא לְגָבְהוֹ:
<h3>פסוק ד</h3>
<b>אֶל פְּנֵי הַהֵיכָל.</b> עַל פְּנֵי רָחְבּוֹ שֶׁל הֵיכָל:
<h3>פסוק ה</h3>
<b>קִיר הַבַּיִת.</b> כּוֹתֶל מַעֲרָבִי:
<b>וְרֹחַב הַצֵּלָע.</b> אַפְּנְדִי״ץ בְּלַעַ״ז, הַתָּא שֶׁל אַחֲרָיו אַרְבַּע אַמּוֹת חֲלָלוֹ, וְשֶׁל בַּיִת שֵׁנִי הָיָה שֵׁשׁ (מדות ד:ז); וְעַל כָּרְחֲךָ בַּיִת זֶה לֶעָתִיד לָבֹא, שֶׁהֲרֵי בְּבַיִת שֵׁנִי לֹא הָיְתָה חוֹמָה מַפְסֶקֶת לְבֵית קָדְשֵׁי הַקֳּדָשִׁים (יומא נא:):
<h3>פסוק ו</h3>
<b>צֵלָע אֶל צֵלָע.</b> תָּא אֶל תָּא וְתָא עַל תָּא:
<b>שָׁלוֹשׁ וּשְׁלֹשִׁים פְּעָמִים.</b> וּבְבַיִת שֵׁנִי הָיוּ שְׁלֹשִׁים וּשְׁמוֹנֶה: חֲמֵשׁ עֶשְׂרֵה בַּצָּפוֹן וְחָמֵשׁ עֶשְׂרֵה בַּדָּרוֹם, חֲמִשָּׁה עַל חֲמִשָּׁה וַחֲמִשָּׁה עַל גַּבֵּיהֶם וּשְׁמוֹנֶה בַּמַּעֲרָב, הוּא צֶלַע הוּא יַצִּיעַ הוּא תָּא. וְאוֹמֵר אֲנִי שֶׁהַתָּאִים שֶׁבַּצָּפוֹן וּבַדָּרוֹם כָּךְ סַדְּרָן: שֶׁכָּל אֶחָד וְאֶחָד אָרְכוּ שְׁתֵּים עֶשְׂרֵה אַמָּה, הֲרֵי שִׁשִּׁים אַמָּה לַחֲמִשָּׁה תָּאִים וַחֲמִשָּׁה כְּתָלִים שֶׁל חָמֵשׁ חָמֵשׁ אַמָּה, הֲרֵי שְׁמוֹנִים וְחָמֵשׁ, וְרֹחַב חָמֵשׁ אַמּוֹת שֶׁל הַמֻּנָּח, פִּרְנַסְתָּ תִּשְׁעִים אַמָּה שֶׁל אֹרֶךְ הַכֹּתֶל, וְכֵן לְדָרוֹם; וְשֶׁבְּמַעֲרָב אֶחָד עַל גַּב אֶחָד, וּשְׁלִישִׁי עַל גַּבֵּיהֶן וְאָרְכָּן עַל גַּבֵּיהֶם עֶשְׂרִים אַמָּה כְּנֶגֶד רֹחַב בֵּית קָדְשֵׁי הַקֳּדָשִׁים, הֲרֵי אַחַת עֶשְׂרֵה בְּכָל סֵדֶר, וְכֵן תִּרְגֵּם יוֹנָתָן ״חַד עַסְרִי בַּסִּדְרָא״ (ס״א לא גורסים פעמים שלוש פעמים אחת עשר על גב אחת עשר על גביהן וכן ת״י חד עסרי בסדרא ובבית שני וכו׳ עד הוא תא, ותו לא):
<b>וּבָאוֹת בַּקִּיר אֲשֶׁר לַבַּיִת לַצְּלָעוֹת.</b> קוֹרוֹת עֲלִיּוֹת הַיְּצִיעִים; הָיוּ רָאשֵׁיהֶם שֶׁלְּצַד מְחִיצַּת הַתָּאִים הַחִיצוֹנָה בָּאוֹת וְנוֹקְבוֹת בַּקִּיר בְּצִדּוֹ הַפְּנִימִי, וְזֶהוּ <b>אֲשֶׁר לַבַּיִת לַצְּלָעוֹת</b> – בְּצִדּוֹ אֲשֶׁר לְתוֹךְ הַתָּאִים, וְזֶהוּ <b>לִהְיוֹת אֲחוּזִים בְּקִיר הַבַּיִת</b> – קְבוּעִים בְּחָזְקָה פּוֹפְרִי״שׁ בְּלַעַ״ז:
<b>וְלֹא יִהְיוּ אֲחוּזִים בְּקִיר הַבַּיִת.</b> רָאשֵׁיהֶם שֶׁל צַד קִיר הַהֵיכָל הָיוּ בָּאוֹת וְנוֹקְבוֹת עַל כְּנִיסוֹת, שֶׁהָיָה קִיר הַהֵיכָל בּוֹלֵט לְתוֹךְ הַתָּאִים, כְּמוֹ שֶׁאָמוּר בְּבִנְיַן שְׁלֹמֹה (מלכים א ו:ו) ״כִּי מִגְרָעוֹת נָתַן לַבַּיִת סָבִיב חוּצָה״, ״הַיָּצִיעַ הַתַּחְתֹּנָה חָמֵשׁ בָּאַמָּה רֹחַב״, חֲלָלָהּ וַעֲלִיָּתָהּ שֵׁשׁ, שֶׁהָיָה כּוֹתֶל הַהֵיכָל כָּנוּס מִלְמַעְלָה אַמָּה, לְפִיכָךְ חֲלַל הַתִּיכוֹנָה שֵׁשׁ אַמָּה רְחָבָה, וְהַשְּׁלִישִׁית שֶׁבַע בָּאַמָּה רְחָבָה, וְהִיא הָיְתָה עֲלִיָּה שֶׁל תִּיכוֹנָה, שֶׁהָיָה כּוֹתֶל הַהֵיכָל כָּנוּס לְתוֹכָהּ אַמָּה מִלְמַעְלָה, וְאַף אֵלּוּ הָיוּ כְּמוֹתָן; וְזֶהוּ שֶׁאָמַר: <b>וְלֹא יִהְיוּ אֲחוּזִים בְּקִיר הַבַּיִת.</b> לֹא הָיוּ נוֹקְבִים בְּקִיר הַהֵיכָל, כִּשְׁאָר רָאשֵׁי הַקּוֹרוֹת נְמוּכִים הַקְּבוּעִים בְּכוֹתֶל גָּבוֹהַּ, שֶׁנּוֹקְבִים הַכּוֹתֶל וְתוֹקְעִים רָאשֵׁי הַקּוֹרוֹת בַּנְּקָבִים:
<h3>פסוק ז</h3>
<b>וְרָחֲבָה.</b> וְהַצְּלָעוֹת הָיוּ הוֹלְכִין וּמַרְחִיבִין לְמַעְלָה, כְּמוֹ שֶׁפֵּרַשְׁתִּי: הָאֶמְצָעִית רְחָבָה מִן הַתַּחְתּוֹנָה אַמָּה, וְכֵן <b>הָעֶלְיוֹנָה</b> מִן הָאֶמְצָעִית – אַמָּה:
<b>וְנָסְבָה לְמַעְלָה לְמַעְלָה.</b> וּמוּסַבָּה מְסִיבָּה, שֶׁקּוֹרִין וִי״ץ בְּלַעַ״ז, שֶׁל בִּנְיַן אֲבָנִים הוּא כְּמִין עַמּוּד וּמַעֲלוֹת עוֹלוֹת בּוֹ, וְהָעוֹלֶה בָּהֶם דּוֹמֶה לוֹ כְּהוֹלֵךְ וּמַקִּיף סְבִיבוֹת עַמּוּד אֲבָנִים; וּבִלְשׁוֹן אַשְׁכְּנַז קָרוּי שְׁוִוינְדְ״ל שְׁטִיי״ן. הוּא שֶׁאָמוּר בְּבִנְיַן שְׁלֹמֹה ״וּבְלוּלִּים יַעֲלוּ אֶל הַתִּיכֹנָה״ (מלכים א ו:ח), אַף הוּא מְתֻרְגָּם ״וּבִמְסִיבָתָא״, כְּמוֹ <b>וְנָסְבָה לְמַעְלָה לְמַעְלָה</b>. וְכֵן מְסִיבָּה עוֹלָה לְמַעְלָה עַד גַּג הַתָּא הָעֶלְיוֹן, כְּמוֹ שֶׁהוּא מְפָרֵשׁ וְהוֹלֵךְ, שֶׁהַמְּסִיבָּה עוֹלָה מִן הַתַּחְתּוֹן לָאֶמְצָעִי וּמִן הָאֶמְצָעִי לָעֶלְיוֹן:
<b>כִּי מוּסַב הַבַּיִת.</b> לַצְּלָעוֹת:
<b>לְמַעְלָה לְמַעְלָה סָבִיב סָבִיב לַבַּיִת עַל כֵּן רֹחַב לַבַּיִת לְמָעְלָה.</b> עַל כֵּן שֶׁאָמַרְנוּ <b>וְרָחֲבָה</b> לְמַעְלָה לְמַעְלָה, רֹחַב בַּיִת תּוֹךְ הַצְּלָעוֹת לְמַעְלָה, <b>הָעֶלְיוֹנָה</b> רְחָבָה מִכֻּלָּן:
<b>וְכֵן הַתַּחְתּוֹנָה.</b> תִּרְגֵּם יוֹנָתָן: ״וְכֵן בִּמְסִיבְתָא סָלְקִין מִן אַרְעִיתָא לְעִילִיתָא בְּאוֹרַח מְצִיעֲתָא״. וְכֵן יַעֲלוּ עַל יְדֵי מְסִיבָּה מִן הַתַּחְתּוֹנָה אֶל הָעֶלְיוֹנָה דֶּרֶךְ הַתִּיכוֹנָה:
<h3>פסוק ח</h3>
<b>וָרָאִיתִי לַבַּיִת גֹּבַהּ.</b> לֹא פֵּרַשׁ שִׁעוּרוֹ, אֲבָל בְּמַסֶּכֶת מִדּוֹת שָׁנִינוּ (מדות ד,ו): עַל רוּם מֵאָה אַמָּה:
<b>מוּסְדוֹת הַצְּלָעוֹת מְלוֹ הַקָּנֶה.</b> יְסוֹד הַצְּלָעוֹת הָיָה מָלֵא כַּקָּנֶה:
<b>שֵׁשׁ אַמּוֹת אַצִּילָה.</b> תִּרְגֵּם יוֹנָתָן: ״רְוַח״; יְסוֹד מְחִיצַת הַצֶּלַע בְּתוֹךְ הָאָרֶץ הָיָה רָחָב שֵׁשׁ אַמּוֹת, אֲבָל לְמַעְלָה מִן הָאָרֶץ הָיָה רָחְבּוֹ חָמֵשׁ אַמּוֹת, כְּמוֹ שֶׁמְפֹרָשׁ בָּעִנְיָן, בַּמִּקְרָא שֶׁל אַחֲרָיו:
<h3>פסוק ט</h3>
<b>רֹחַב הַקִּיר אֲשֶׁר לַצֵּלָע אֶל הַחוּץ.</b> מְחִצַּת הַתָּאִים הַסְּמוּכָה לֶחָצֵר, הוּא מְחִצַּת מַעֲרָבִית:
<b>חָמֵשׁ אַמּוֹת.</b> וְכֵן שָׁנִינוּ בְּמַסֶּכֶת מִדּוֹת (ד, ז) שֶׁאוֹתוֹ כּוֹתֶל הוּא חָמֵשׁ:
<b>וַאֲשֶׁר מֻנָּח.</b> וּמָקוֹם פָּנוּי הָיָה מֻנָּח בְּמִקְצוֹעוֹת הַצָּפוֹן וְהַדָּרוֹם, שֶׁאֵצֶל הַמִּזְרָח, שֶׁאֵין הַתָּאִים מַקִּיפִין אֶת כָּל הַבַּיִת, וּלְאוֹתוֹ מָקוֹם פָּנוּי הָיוּ פִּתְחֵי הַתָּאִים שֶׁבַּמִּקְצוֹעוֹת מִזְרָחִיִּים, כְּמוֹ שֶׁאָמוּר בָּעִנְיָן <b>וּפֶתַח הַצֵּלָע לַמֻּנָּח</b>, כִּי לֹא הָיָה לָהֶם פְּתָחִים לַתָּאִים לֹא לְצַד הֶחָצֵר וְלֹא לְצַד הַהֵיכָל, אֶלָּא לְאוֹתָן שֶׁבְּמִקְצוֹעַ מִזְרָחִית צְפוֹנִית וּבְמִזְרָחִית דְּרוֹמִית הָיָה הַפֶּתַח בַּכּוֹתֶל רָחְבּוֹ פָּתוּחַ לְאוֹתוֹ מָקוֹם הַמֻּנָּח, וּבְאוֹתוֹ פֶּתַח נִכְנָסִין לוֹ וּמִמֶּנּוּ לַתָּא הַשֵּׁנִי, וּמִן הַשֵּׁנִי אֶל הַשְּׁלִישִׁי, וְכֵן סָבִיב, שֶׁכֵּן שָׁנִינוּ בְּמַסֶּכֶת מִדּוֹת (מדות ד:ג): שְׁלֹשָׁה פְתָחִים לְכָל אֶחָד וְאֶחָד, אֶחָד לַתָּא מִן הַיָּמִין וְאֶחָד לַתָּא מִן הַשְּׂמֹאל וְאֶחָד לַתָּא שֶׁעַל גַּבָּיו. וְאַף יוֹנָתָן תִּרְגֵּם כֵּן <b>וַאֲשֶׁר מֻנָּח</b> – ״וַאֲתַר שְׁבִיק״. לָשׁוֹן אַחֵר: <b>וַאֲשֶׁר מֻנָּח</b> כְּלוֹמַר וְכֵן אוֹתָן (שֶׁל צַד פְּנִים) מִן הַצְּלָעוֹת לְצַד בַּיִת מֻנָּח – מָקוֹם פָּנוּי הָיָה מֻנָּח בֵּין הַתָּאִים וּבֵין הַבַּיִת, וּבְאוֹתוֹ מָקוֹם הָיוּ פִּתְחֵי הַתָּאִים, כְּמוֹ שֶׁמְּפֹרָשׁ בָּעִנְיָן <b>וּפֶתַח הַצֵּלָע לַמֻּנָּח</b>, וְרָחְבּוֹ הָיָה חָמֵשׁ אַמּוֹת, כְּמוֹ שֶׁהוּא אוֹמֵר: <b>וְרֹחַב מְקוֹם הַמֻּנָּח חָמֵשׁ אַמּוֹת</b>, כִּדְפֵּרִישִׁית לְעֵיל, שֶׁלֹּא יִהְיוּ הַתָּאִים סְמוּכִים לַבַּיִת כְּלָל, וַאֲוִיר יִהְיֶה בֵּינֵיהֶם וְהַבַּיִת חָמֵשׁ אַמּוֹת. וְכֵן תִּרְגֵּם יוֹנָתָן: ״וַאֲתַר שְׁבִיק״:
<b>בֵּית צְלָעוֹת אֲשֶׁר לַבָּיִת.</b> נֶגֶד אֲוִיר רֹחַב הַצְּלָעוֹת בְּקֶרֶן הַזָּוִית. <b>סָבִיב סָבִיב</b> שֶׁכָּתוּב בְּ<b>מְקוֹם הַמֻּנָּח</b> אֵינוֹ בְּאַרְבַּע פִּנּוֹת כְּמַשְׁמָעוֹ, אֶלָּא כְּלוֹמַר: מִכָּאן וּמִכָּאן, דָּרוֹם וְצָפוֹן, זָוִית דְּרוֹמִית מִזְרָחִית, וְזָוִית צְפוֹנִית מִזְרָחִית:
<h3>פסוק י</h3>
<b>וּבֵין הַלְּשָׁכוֹת רֹחַב עֶשְׂרִים אַמָּה.</b> לְשָׁכוֹת הָיוּ בֶּחָצֵר הַחִיצוֹנָה, בִּצְפוֹנָהּ שֶׁל חָצֵר הַפְּנִימִית אֵצֶל קוֹמָתָהּ, וְהֶפְסֵק <b>עֶשְׂרִים אַמָּה</b> בֵּין רֹחַב מְחִיצוֹת הַלְּשָׁכוֹת לִמְחִיצוֹת הַתָּאִים שֶׁ<b>סָבִיב</b> הָיָה, וְלֹא הָיָה הַבַּיִת כֵּן בְּבִנְיָן שֵׁנִי, אֶלָּא בְּבִנְיָן הֶעָתִיד:
<h3>פסוק יא</h3>
<b>וּפֶתַח הַצֵּלָע לַמֻּנָּח.</b> וּפֶתַח הַתָּאִים הַחִיצוֹנִים פְּתוּחִים לִמְקוֹם הַמֻּנָּח פָּנוּי בְּקֶרֶן זָוִית, כְּמוֹ שֶׁפֵּרַשְׁתִּי (לעיל ט):
<h3>פסוק יב</h3>
<b>וְהַבִּנְיָן אֲשֶׁר אֶל פְּנֵי הַגִּזְרָה וְגוֹ׳.</b> רֹחַב כָּל הַבִּנְיָן לְרוּחַ הַמַּעֲרָבִית: רֹחַב הַבַּיִת וְעֹבִי הַכְּתָלִים הַצְּפוֹנִיִּים וְהַדְּרוֹמִיִּים עִם הַתָּאִים הַצְּפוֹנִים וְהַדְּרוֹמִים וְעֹבִי כָּתְלֵיהֶם לְצָפוֹן וּלְדָרוֹם רֹחַב שִׁבְעִים אַמָּה, וְכֵן הָיָה בְּבַיִת שֵׁנִי, וְכֵן שָׁנִינוּ בְּמַסֶּכֶת מִדּוֹת (ד, ז) בְּקִיר מַעֲרָבִי מִן הַצָּפוֹן לַדָּרוֹם שִׁבְעִים אַמָּה וּמוֹנֶה הַחֶשְׁבּוֹן:
<b>הַגִּזְרָה.</b> תִּרְגֵּם יוֹנָתָן ״בִּצוּרְתָא״, וְאוֹמֵר אֲנִי שֶׁהַבַּיִת הַגָּבוֹהַּ קָרוּי כֵּן, וְהַתָּאִים הַנְּמוּכִין אֲשֶׁר סָבִיב – אוֹתָם הוּא קוֹרֵא <b>בִּנְיָן</b>. וּמְנַחֵם פָּתַר (מחברת ׳גזר׳) <b>גִּזְרָה</b> – לְשׁוֹן ״לִשְׁכָּה״ (נחמיה יג:ה):
<b>פְּאַת דֶּרֶךְ הַיָּם.</b> רוּחַ מַעֲרָבִית:
<b>רֹחַב שִׁבְעִים אַמָּה.</b> רֹחַב הַבִּנְיָן מִצָּפוֹן לְדָרוֹם שִׁבְעִים אַמָּה, וְהָא לְךָ הַחֶשְׁבּוֹן: הַתָּא הַצְּפוֹנִי אַרְבַּע, וּכְתָלָיו עֶשֶׂר, הֲרֵי אַרְבַּע עֶשְׂרֵה, וְחָמֵשׁ מְקוֹם הַפָּנוּי בֵּין הַתָּא לַבַּיִת, הֲרֵי תְּשַׁע עֶשְׂרֵה, רֹחַב יְסוֹד הַכְּתָלִים הָיָה נִבְלָע בַּחֲלַל הַתָּא וּבַמָּקוֹם הַפָּנוּי, וְכוֹתֶל הַהֵיכָל שִׁשָּׁה, הֲרֵי עֶשְׂרִים וְחָמֵשׁ, וַחֲלָלוֹ רֹחַב עֶשְׂרִים, הֲרֵי אַרְבָּעִים וְחָמֵשׁ, וְכוֹתֶל הַהֵיכָל דְּרוֹמִי שִׁשָּׁה, הֲרֵי חֲמִשִּׁים וְאַחַת, וּתְשַׁע עֶשְׂרֵה שֶׁל תָּאֵי הַדָּרוֹם, סַךְ הַכֹּל שִׁבְעִים:
<b>וְקִיר הַבִּנְיָן.</b> כּוֹתְלֵי הַתָּאִים:
<b>וְאָרְכּוֹ תִּשְׁעִים אַמָּה.</b> אֹרֶךְ בִּנְיַן הַתָּאִים וְהַמֻּנָּח תִּשְׁעִים אַמָּה, הַצָּפוֹן וְהַדָּרוֹם, חוּץ מִבֵּית הַחֲלִיפוֹת, שֶׁאֵינוֹ נִמְנֶה עִמּוֹ, לְפִי שֶׁהָיָה בּוֹלֵט אֶל הַחוּץ לַצָּפוֹן וְלַדָּרוֹם, וְלֹא הָיָה שָׁוֶה לִשְׁאָר הַבִּנְיָן; שֶׁהַבַּיִת הָיָה רָחָב מִלְּפָנָיו שְׁלוֹשִׁים אַמָּה יוֹתֵר מִשֶּׁל אַחֲרָיו, כְּמוֹ שֶׁשָּׁנִינוּ: הָאוּלָם עוֹדֵף עַל הַהֵיכָל חֲמֵשׁ עֶשְׂרֵה אַמָּה בַּצָּפוֹן וַחֲמֵשׁ עֶשְׂרֵה אַמָּה בַּדָּרוֹם (מידות ד,ז), וְהוּא הָיָה נִקְרָא בֵּית הַחֲלִיפוֹת, שֶׁשָּׁם גּוֹנְזִין אֶת הַסַּכִּינִין. וְאֹרֶךְ אוֹתוֹ בִּנְיָן מִן הַמִּזְרָח לַמַּעֲרָב עֶשֶׂר אַמּוֹת, נִשְׁאֲרוּ תִּשְׁעִים אַמָּה אֹרֶךְ, בְּרֹחַב שִׁבְעִים שֶׁכָּל הַבַּיִת הָיָה אֹרֶךְ מֵאָה מִזֶּה וּמִזֶּה, כְּמוֹ שֶׁמְּפֹרָשׁ בָּעִנְיָן וּבְמַסֶּכֶת מִדּוֹת (מידות ד,ז):
<h3>פסוק יג</h3>
<b>וּמָדַד אֶת הַבַּיִת אֹרֶךְ מֵאָה אַמָּה.</b> סַךְ הַכֹּל עִם מֶשֶׁךְ בֵּית הַחֲלִיפוֹת, וְכֵן שָׁנִינוּ בְּמַסֶּכֶת מִדּוֹת (ד, ו-ז): הַהֵיכָל מֵאָה עַל מֵאָה בְּרוּם מֵאָה מִן הַמִּזְרָח לַמַּעֲרָב מֵאָה, כֹּתֶל אוּלָם חָמֵשׁ וְרָחְבּוֹ אַחַת עֶשְׂרֵה, כֹּתֶל הַהֵיכָל שֵׁשׁ וְאָרְכּוֹ אַרְבָּעִים, וְאַמָּה טְרַקְסִין, וְעֶשְׂרִים אַמָּה בֵּית קָדְשֵׁי הַקֳּדָשִׁים, וְכֹתֶל שֵׁשׁ, וְהַתָּא שֵׁשׁ, וְכֹתֶל הַתָּא חָמֵשׁ, וְאַף לְמַעְלָה בָּעִנְיָן כָּךְ מְפֹרֶשֶׁת מִדַּת כֻּלָּם, חוּץ מֵאַמָּה טְרַקְסִין, שֶׁכָּתוּב בּוֹ בְּעִנְיָן זֶה <b>שְׁתַּיִם אַמּוֹת</b>, וּכְנֶגְדָּן הוּא מְמַעֵט אֶת רֹחַב הַתָּא אַמָּה, שֶׁהַתָּא שֶׁבַּמִּשְׁנָה רָחְבּוֹ שֵׁשׁ וְכוֹתְלוֹ חָמֵשׁ, וְכָאן רָחְבּוֹ אַרְבַּע וְכוֹתְלוֹ שֵׁשׁ, שֶׁנֶּאֱמַר <b>וּמוֹסְדוֹת הַצְּלָעוֹת מְלֹא הַקָּנֶה</b>, וּלְמַעְלָה הוּא מֵצַר וְכוֹנֵס אַמָּה, שֶׁנֶּאֱמַר <b>וְקִיר הַצֶּלַע חָמֵשׁ אַמּוֹת</b>:
<b>וְהַגִּזְרָה וְהַבְּנִיָּה וְקִירוֹתֶיהָ.</b> סוֹף הַמִּקְרָא מְפָרֵשׁ אֶת רֹאשׁוֹ, לוֹמַר: סַךְ הַכֹּל <b>מֵאָה אַמָּה</b>:
<h3>פסוק יד</h3>
<b>וְרֹחַב פְּנֵי הַבַּיִת וְהַגִּזְרָה לַקָּדִים מֵאָה אַמָּה.</b> הַגִּזְרָה וְהַתָּא שֶׁמֵאַחֲרָיו הִיא הַבְּנוּיָה כְּמוֹ בִּנְיָן וְעֹבִי הַכְּתָלִים, הַכֹּל מֵאָה אַמָּה. הוּא שֶׁפֵּרַשְׁתִּי לְמַעְלָה (לעיל, יב) שֶׁהַבַּיִת עוֹדֵף לְפָנָיו רֹחַב שְׁלֹשִׁים אַמָּה, שֶׁהָאוּלָם מַרְחִיב מִן הַהֵיכָל וּמִן הַתָּאִים חֲמֵשׁ עֶשְׂרֵה אַמָּה לַצָּפוֹן וַחֲמֵשׁ עֶשְׂרֵה אַמָּה לַדָּרוֹם. וְלֹא שֶׁחֲלַל הָאוּלָם רָחָב מֵחֲלַל הַהֵיכָל, אֶלָּא כִּי בֵּית הַחֲלִיפוֹת מְחֻבָּר לָאוּלָם מִכָּאן וּמִכָּאן:
<h3>פסוק טו</h3>
<b>וּמָדַד אֹרֶךְ הַבִּנְיָן אֶל פְּנֵי הַגִּזְרָה אֲשֶׁר עַל אַחֲרֶיהָ.</b> עַכְשָׁיו חוֹזֵר וּמוֹדֵד אֹרֶךְ הַבַּיִת לְדָרוֹם, כְּמוֹ שֶׁמָּדַד לְצָפוֹן. מָצָאתִי, וְהַיְינוּ <b>עַל אַחֲרֶיהָ</b> כְּלוֹמַר: אֲחוֹרַנִּית, שֶׁחָזַר וּמָדַד עַל עֲקֵיבוֹ כְּלַפֵּי מַעֲרָב:
<b>וְאַתִּיקֶיהָא.</b> תִּרְגֵּם יוֹנָתָן ״זָוִיּוֹת״, כְּלוֹמַר: עִם מֶשֶׁךְ בֵּית הַחֲלִיפוֹת שֶׁבְּזָוִיּוֹת הַבַּיִת:
<b>וְהַהֵיכָל הַפְּנִימִי וְאֻלַמֵּי הֶחָצֵר.</b> סוֹפוֹ שֶׁל מִקְרָא זֶה אֵינוֹ מוּסָב כְּלַפֵּי רֹאשׁוֹ, אֶלָּא מְחֻבָּר לַמִּקְרָא שֶׁל אַחֲרָיו, וְכֵן פֵּרוּשׁוֹ: <b>וְהַהֵיכָל הַפְּנִימִי</b> שֶׁהוּא בֵּית קָדְשֵׁי הַקֳּדָשִׁים, וְכֵן <b>אֻלַמֵּי הֶחָצֵר</b> הַמְפֹרָשִׁין לְמַעְלָה <b>וְאוּלַמּוֹת סָבִיב סָבִיב</b>, לְכָל אֵלּוּ הַסִּפִּים וְהַחַלּוֹנוֹת הָאֲטוּמוֹת וְהָאַתִּיקִים סָבִיב לִשְׁלָשְׁתָּן – בֵּין לַגִּזְרָה הוּא הַהֵיכָל, בֵּין לָאוּלַמּוֹת, בֵּין לְבֵית קָדְשֵׁי הַקֳּדָשִׁים, לִשְׁלָשְׁתָּן הָיוּ הַסִּפִּים – מְזוּזוֹת – לְפִתְחֵיהֶן, וְלִשְׁלָשְׁתָּן הָיוּ חַלּוֹנוֹת אֲטוּמוֹת, וְלִשְׁלָשְׁתָּן הָיוּ אַתִּיקִים – וְלֹא יָדַעְתִּי מַה הֵם. וְאוֹמֵר אֲנִי שֶׁהֵם כְּמִין עַמּוּדִים מְרֻבָּעִים, בּוֹלְטִין בַּחוֹמָה לְחִזּוּק, וְקוֹרִין לָהֶם פִּילִיר״שׁ בְּלַעַ״ז:
<h3>פסוק טז</h3>
<b>נֶגֶד הַסַּף שְׂחִיף עֵץ.</b> תִּרְגֵּם יוֹנָתָן: ״נְסַר שֶׁל אֶרֶז״:
<b>נֶגֶד הַסַּף</b> – נֶגֶד מְזוּזוֹת הַפֶּתַח בְּתוֹךְ חֲלַל עֳבִי הַפֶּתַח חִפָּה בָּעֵץ (סא״א). מָצָאתִי:
<b>סָבִיב סָבִיב.</b> כְּלוֹמַר, מִזֶּה וּמִזֶּה בִּשְׁנֵי צִדֵּי חֲלַל הַפֶּתַח:
<b>וְהָאָרֶץ עַד הַחַלּוֹנוֹת.</b> מִקַּרְקָעִית הַחוֹמָה עָשׂוּי כּוֹתֶל נִסְרֵי אֶרֶז כְּנֶגְדּוֹ, וְעוֹלֶה לְמַעְלָה עַד הַחַלּוֹנוֹת, וְגַם <b>הַחַלּוֹנוֹת מְכֻסּוֹת</b> בּוֹ. מָצָאתִי שֶׁאַף הַחַלּוֹנוֹת הָיוּ אֲטוּמוֹת מִבִּפְנִים, כְּעִנְיָן שֶׁנֶּאֱמַר (יחזקאל מ:טז) ״וְחַלּוֹנוֹת אֲטֻמוֹת אֶל הַבָּיִת״ (סא״א). וְכָל זֶה מִבִּפְנִים, לְפִי שֶׁהָיוּ טָחִין עָלָיו צִפּוּי זָהָב, שֶׁכָּל הַבַּיִת טוּחַ בְּזָהָב (מידות ד:א), וְאֵין יְכוֹלִין לָטוּחַ זָהָב עַל גַּבֵּי אֲבָנִים:
<h3>פסוק יז</h3>
<b>עַל מֵעַל הַפֶּתַח.</b> בְּגֹבַהּ:
<b>וְעַד הַבַּיִת הַפְּנִימִי.</b> כָּל הַבַּיִת קֹדֶשׁ הַקֳּדָשִׁים עַד כֻּלּוֹ:
<b>וְלַחוּץ.</b> לְצַד הַהֵיכָל:
<b>סָבִיב סָבִיב.</b> בְּכָל כּוֹתְלָיו:
<b>בַּפְּנִימִי וּבַחִיצוֹן.</b> בְּבֵית קָדְשֵׁי הַקֳּדָשִׁים וּבַהֵיכָל:
<b>מִדּוֹת.</b> מְחֻפֶּה נְסָרִים גְּדוֹלוֹת, עֲשׂוּיוֹת בְּמִדָּה:
<h3>פסוק יח</h3>
<b>וְעָשׂוּי כְּרוּבִים וְתִמֹּרִים.</b> וְאוֹתוֹ הָאֶרֶז מְצֻיָּר כְּרוּבִים וּדְקָלִים:
<b>וּשְׁנַיִם פָּנִים לַכְּרוּב.</b> אֶחָד פְּנֵי כְפִיר וְאֶחָד פְּנֵי אָדָם, זֶה פּוֹנֶה לְכָאן וְזֶה פּוֹנֶה לְכָאן; כְּשֶׁהָיְתָה הַתִּמוֹרָה <b>בֵּין כְּרוּב לִכְרוּב</b>, הָיָה פְּנֵי הַכְּפִיר לָהּ מִכָּאן וּפְנֵי אָדָם מִכָּאן, כְּמוֹ שֶׁאָמוּר בָּעִנְיָן (להלן, יט):
<h3>פסוק יט</h3>
<b>עָשׂוּי אֶל כָּל הַבַּיִת.</b> לְבֵית קָדְשֵׁי הַקֳּדָשִׁים:
<h3>פסוק כ</h3>
<b>וְקִיר הַהֵיכָל.</b> וְכֵן לְקִיר הַהֵיכָל:
<h3>פסוק כא</h3>
<b>מְזוּזַת רְבוּעָה.</b> אֲנִי שָׁמַעְתִּי בְּבִנְיַן שְׁלֹמֹה ״מְזוּזַת רְבוּעָה״ (מלכים א ז:ה) – שֶׁהָיוּ לָהּ מְזוּזוֹת מִשְּׁנֵי צְדָדִין, וּמִפְתָּן מִתַּחַת וּמַשְׁקוֹף מִמַּעַל; וַאֲנִי אוֹמֵר, שֶׁהַמְּזוּזוֹת הָיוּ מְרֻבָּעוֹת:
<b>הַמַּרְאֶה כַּמַּרְאֶה.</b> תִּרְגֵּם יוֹנָתָן: ״חֲזוֹיֵהּ כְּחֵיזוּ יְקָרֵיהּ״, כְּמַרְאֵה כִּסֵּא כָבוֹד שֶׁרָאִיתִי בַּמֶּרְכָּבָה עַל נְהַר כְּבָר (יחזקאל א:כו-כח), וְאוֹר נֹגַהּ רָאִיתִי בְּבֵית קֹדֶשׁ הַקֳּדָשִׁים:
<h3>פסוק כב</h3>
<b>הַמִּזְבֵּחַ עֵץ.</b> תִּרְגֵּם יוֹנָתָן: ״לָקֳבֵל מַדְבְּחָא פָּתוֹרָא״, רוֹצֶה לוֹמַר: <b>הַשֻּׁלְחָן</b> קוֹרֵא <b>מִזְבֵּחַ</b>, שֶׁמְּכַפֵּר בַּזְּמַן הַזֶּה כְּמִזְבֵּחַ; כָּךְ שָׁמַעְתִּי (ברכות נה.):
<b>וּמִקְצְעוֹתָיו.</b> (רַגְלָיו, גַּגּוֹ וְאָרְכּוֹ כָּתוּב בַּמִּקְרָא גַּגּוֹ וְהוּא וְרַגְלָיו, וְאָרְכּוֹ הַכָּתוּב בַּמִּקְרָא הוּא גַּגּוֹ כך צ״ל צו״ה), גּוּף הַשֻּׁלְחָן:
<b>וְקִירֹתָיו.</b> מִסְגְּרוֹתָיו (שמות כה:כה):
<h3>פסוק כג</h3>
<b>וּשְׁתַּיִם דְּלָתוֹת.</b> לְכָל פֶּתַח, סוֹגְרִים זֶה לְעוּמַת זֶה, אֶחָד בִּמְזוּזַת צְפוֹנִית וְאֶחָד בִּמְזוּזַת דְּרוֹמִית:
<h3>פסוק כד</h3>
<b>וּשְׁתַּיִם דְּלָתוֹת לַדְּלָתוֹת.</b> לְפֶתַח הַהֵיכָל הָיוּ שְׁתֵּי זוּגוֹת דְּלָתוֹת, כְּמוֹ שֶׁשָּׁנִינוּ בְּמַסֶּכֶת מִדּוֹת (ד, א) אַרְבַּע דְּלָתוֹת הָיוּ לוֹ, שְׁתַּיִם מִבִּפְנִים וּשְׁתַּיִם מִבַּחוּץ; הַחִיצוֹנוֹת נִפְתָּחוֹת לְתוֹךְ הַפֶּתַח לְכַסּוֹת עָבְיוֹ שֶׁל כּוֹתֶל, שֶׁהָיָה שֵׁשׁ אַמָּה, וְהַדֶּלֶת רָחְבּוֹ חָמֵשׁ, כְּשִׁיעוּר חֲצִי רֹחַב הַפֶּתַח ,וְכָנוּס אַמָּה לִפְנִים מִן הַמְּזוּזָה, נִמְצָא עֹבִי הַכּוֹתֶל חָמֵשׁ אַמּוֹת מְגֻלֶּה, וּכְשֶׁהַדֶּלֶת הַחִיצוֹן בַּפֶּתַח לִפְנִים, הָיָה מְכַסֶּה אוֹתָהּ וְהַפְּנִימִיּוֹת נִפְתָּחוֹת לְתוֹךְ הַבַּיִת לְכַסּוֹת אַחַר הַדְּלָתוֹת, שֶׁכָּל הַבַּיִת הָיָה טוּחַ בְּזָהָב חוּץ מֵאַחַר הַדְּלָתוֹת, רַבִּי יְהוּדָה אוֹמֵר: אַף הַפְּנִימִיּוֹת הָיוּ עוֹמְדוֹת בְּתוֹךְ הַפֶּתַח, וּכְמִין אִיסְטְרַמִיטָא הָיוּ נִקְפָּלוֹת לַאֲחוֹרֵיהֶן, אֵלּוּ שְׁתֵּי אַמּוֹת וּמֶחֱצָה וְאֵלּוּ שְׁתֵּי אַמּוֹת וּמֶחֱצָה, וַחֲצִי אַמָּה מְזוּזָה מִכָּאן וַחֲצִי אַמָּה מְזוּזָה מִכָּאן, שֶׁנֶּאֱמַר <b>וּשְׁתַּיִם דְּלָתוֹת לַדְּלָתוֹת שְׁתַּיִם מוּסַבּוֹת דְּלָתוֹת וְגוֹ׳</b>, וְזֶהוּ פֵּירוּשׁוֹ: בֵּין פְּנִימִיּוֹת בֵּין חִיצוֹנוֹת עוֹמְדוֹת בְּתוֹךְ עֹבִי הַכּוֹתֶל, וְאֵלּוּ וְאֵלּוּ כְּנוּסוֹת חֲצִי אַמָּה לִפְנִים מִן הַמְּזוּזָה, הַפְּנִימִיּוֹת נִפְתָּחוֹת לְצַד הַחִיצוֹנִיּוֹת, וְחִיצוֹנִיּוֹת לְצַד הַפְּנִימִיּוֹת, וְכֵיצַד שְׁתֵּי דְּלָתוֹת שֶׁל חָמֵשׁ חָמֵשׁ אַמּוֹת נִפְתָּחוֹת זוֹ כְּנֶגֶד זוֹ בְּתוֹךְ חָמֵשׁ אַמּוֹת רֹחַב שֶׁל עֹבִי הַכּוֹתֶל? שֶׁל חוּלְיוֹת הָיוּ, וּכְנֶגֶד חֶצְיָן הָיוּ נִקְפָּלוֹת לַאֲחוֹרֵיהֶן כְּשֶׁפּוֹתְחִין אוֹתָן, כְּמִין פִּנְקְסָאוֹת שֶׁל עֵץ שֶׁכּוֹתְבִין עֲלֵיהֶם בְּעֵט בַּרְזֶל שֶׁנִּקְפָּלוֹת זוֹ אֲחוֹרֵי זוֹ, נִמְצָא כְּשֶׁנִּקְפָּלוֹת עָמְדוּ עַל שְׁתֵּי אַמּוֹת וּמֶחֱצָה, וּכְשֶׁנִּפְתָּחוֹת זוֹ לְעוּמַת זוֹ מְכַסּוֹת חָמֵשׁ אַמּוֹת שֶׁל עֹבִי הַכּוֹתֶל:
<h3>פסוק כה</h3>
<b>וְעָב עֵץ אֶל פְּנֵי הָאוּלָם.</b> (וְעָב טרי״ף בְּלַעַ״ז לְשׁוֹן ״קוֹרוֹת בָּתֵּינוּ״ (שיר השירים א:יז) סא״א). כְּלוֹנְסוֹת שֶׁל אֶרֶז הָיוּ קְבוּעִים מִכּוֹתְלוֹ שֶׁל הֵיכָל לְכוֹתְלוֹ שֶׁל אוּלָם כְּדֵי שֶׁלֹּא יִבְעַט; כָּךְ שָׁנִינוּ בְּמַסֶּכֶת מִדּוֹת (מדות ג:ח), וְזֶהוּ <b>וְעָב עֵץ</b> – יוֹצֵא מִכּוֹתֶל הַבַּיִת וּבָא <b>אֶל פְּנֵי הָאוּלָם מֵבַּחוּץ</b>:
<h3>פסוק כו</h3>
<b>אֶל כִּתְפוֹת הָאוּלָם.</b> לִשְׁתֵּי עֶבְרֵי הַפֶּתַח:
<b>וְצַלְעוֹת הַבַּיִת וְהָעֻבִּים.</b> וְהֶרְאַנִי צַלְעוֹת וְאֶת הָעֻבִּים; וְאָמְרוּ רַבּוֹתֵינוּ זִכְרוֹנָם לִבְרָכָה (בבא קמא סז.): <b>צַלְעוֹת הַבַּיִת</b> אֵלּוּ הַמַּלְטְסִין, <b>וְהָעֻבִּים</b> אֵלּוּ הַמְּרִישׁוֹת. וּמַה הֵן מְרִישׁוֹת? קוֹרוֹת; וּמַה הֵן מַלְטְסִין? אֲרָזִים שֶׁנּוֹתְנִין בְּרֹאשׁ הַכְּתָלִים לְהַנִּיחַ עֲלֵיהֶן רָאשֵׁי הַקּוֹרוֹת:
<h2>פרק מב</h2>
<h3>פסוק א</h3>
<b>וַיּוֹצִיאֵנִי.</b> מִן הֶחָצֵר הַפְּנִימִית:
<b>אֶל הֶחָצֵר הַחִיצוֹנָה.</b> בְּשַׁעַר הַצָּפוֹן שֶׁהוּזְכַּר לְמַעְלָה ״וְשַׁעַר לֶחָצֵר הַפְּנִימִי נֶגֶד הַשַּׁעַר לַצָּפוֹן״ (יחזקאל מ:כג); וְהוּא הָיָה נָתוּן בְּאֶמְצַע אֹרֶךְ עֶזְרַת יִשְׂרָאֵל, שֶׁהוּא מֵאָה אַמָּה (יחזקאל מ:מז):
<b>וַיְבִיאֵנִי אֶל הַלִּשְׁכָּה אֲשֶׁר נֶגֶד וְגוֹ׳.</b> (אֶל אַחַת מֵהַלְּשָׁכוֹת הָרִאשׁוֹנוֹת, אִי נַמִּי: סא״א) אֶל מְקוֹם הַלְּשָׁכוֹת. קַנְבְּרִי״ץ בְּלַעַ״ז, הֵם הַלְּשָׁכוֹת הָעוֹמְדוֹת בִּצְפוֹן הַבַּיִת, הַמֻּבְדָּלוֹת עֶשְׂרִים אַמָּה מִן הַתָּאִים, כְּמוֹ שֶׁאָמוּר לְמַעְלָה ״וּבֵין הַלְּשָׁכוֹת רֹחַב עֶשְׂרִים אַמָּה סָבִיב לַבַּיִת״ (יחזקאל מא:י). וְאֵין אָדָם יוּכַל לִכָּנֵס לְאוֹתָן לְשָׁכוֹת, וְלֹא לַאֲוִיר רֹחַב הָעֶשְׂרִים שֶׁבֵּינֵיהֶם וּבֵין הַתָּאִים, אֶלָּא דֶּרֶךְ <b>הֶחָצֵר (הַפְּנִימִית) (הַחִיצוֹנָה</b> כך צריך לומר), כְּמוֹ שֶׁמְּפֹרָשׁ לְמַטָּה בָּעִנְיָן, שֶׁהֲרֵי אָמַר שֶׁהֶחָצֵר הַפְּנִימִי מֵאָה עַל מֵאָה מְרֻבָּע לִפְנֵי הַבַּיִת לַמִּזְרָח (יחזקאל מ:מז), וְאָמַר עַל רֹחַב הַבַּיִת לַקָּדִים מֵאָה אַמָּה (יחזקאל מא:יד), נִמְצָא רֹחַב הַבַּיִת סוֹתֵם אֶת רֹחַב הֶחָצֵר <b>הַפְּנִימִית</b>, וְאֵינוֹ יָכוֹל לִיכָּנֵס לִפְנִים מִצִּדֵּי הַלְּשָׁכוֹת לֹא לַצָּפוֹן וְלֹא לַדָּרוֹם, לְכָךְ הֻצְרַךְ לָבֹא לְאוֹתָן הַלְּשָׁכוֹת <b>דֶּרֶךְ הֶחָצֵר הַחִיצוֹנָה הַצְּפוֹנִית</b>:
<b>אֲשֶׁר נֶגֶד הַגִּזְרָה.</b> אוֹתָן הַלְּשָׁכוֹת הָיוּ כְנֶגֶד כָּל מֵאָה אַמָּה שֶׁל אֹרֶךְ הַבַּיִת מִן הַמִּזְרָח לַמַּעֲרָב, כְּמוֹ שֶׁאָמוּר בָּעִנְיָן בַּלְּשָׁכוֹת הַלָּלוּ <b>וְהִנֵּה עַל פְּנֵי הַהֵיכָל מֵאָה אַמָּה</b>:
<h3>פסוק ב</h3>
<b>אֶל פְּנֵי אֹרֶךְ אַמּוֹת הַמֵּאָה. פֶּתַח הַצָּפוֹן.</b> אֶל פֶּתַח הַלִּשְׁכָּה שֶׁהִיא פּוֹנָה לַצָּפוֹן, לֶחָצֵר הַחִיצוֹנָה, וְרוֹאֶה כְּנֶגְדּוֹ <b>חֲמִשִּׁים אַמָּה רֹחַב</b> עַד הַכּוֹתֶל צְפוֹנִי שֶׁל חָצֵר הַחִיצוֹנָה, <b>וְאֹרֶךְ מֵאָה אַמָּה</b>, שֶׁהֲרֵי הַלְּשָׁכוֹת מַחֲזִיקוֹת מִן הַמִּזְרָח לַמַּעֲרָב מֵאָה אַמָּה, וְרָחְבּוֹ מִן הַצָּפוֹן לַדָּרוֹם חֲמִשִּׁים אַמָּה, כְּמוֹ שֶׁאָמוּר לְמַטָּה בָּעִנְיָן (יחזקאל מב:ח); וַחֲלַל הֶחָצֵר הַחִיצוֹנָה מֵאָה אַמָּה רֹחַב, כְּמוֹ שֶׁאָמוּר לְמַעְלָה ״וַיָּמָד מִשַּׁעַר אֶל שַׁעַר מֵאָה אַמָּה״ (יחזקאל מ:כג); נִמְצָא: לִפְנֵי הַלְּשָׁכוֹת חֲלַל אֲוִיר אֹרֶךְ מֵאָה אַמָּה וְרֹחַב חֲמִשִּׁים:
<h3>פסוק ג</h3>
<b>נֶגֶד הָעֶשְׂרִים אֲשֶׁר לֶחָצֵר הַפְּנִימִי.</b> כָּל זֶה סִימַן מְקוֹם הַלְּשָׁכוֹת אֵצֶל <b>הָעֶשְׂרִים</b> רֹחַב אֲוִיר <b>אֲשֶׁר לֶחָצֵר הַפְּנִימִי</b> סָבִיב סָבִיב לַבַּיִת, כְּמוֹ שֶׁאָמוּר לְמַעְלָה ״וּבֵין הַלְּשָׁכוֹת רֹחַב עֶשְׂרִים אַמָּה״ (יחזקאל מא:י):
<b>וְנֶגֶד רִצְפָה אֲשֶׁר לֶחָצֵר הַחִיצוֹנָה.</b> שֶׁאָמַרְנוּ לְמַעְלָה (יחזקאל מ:יז) שֶׁעָלֶיהָ הָיְתָה הֶחָצֵר (סָבִיב) מוּקֶּפֶת סָבִיב לָהּ:
<b>אַתִּיק אֶל פְּנֵי אַתִּיק.</b> לֹא יָדַעְתִּי מַהוּ:
(תוספת) <b>אַתִּיק אֶל פְּנֵי אַתִּיק</b>, אַתִּיק הוּא עַמּוּד, כְּמוֹ שֶׁפֵּירֵשׁ רַשִׁ״י נַמִּי (יחזקאל מא:טז) ״וְהָאַתִּיקִים סָבִיב לִשְׁלָשְׁתָּם״ שֶׁהֵם עַמּוּדִים. ״וְהַלְּשָׁכוֹת הָעֶלְיוֹנוֹת״ (יחזקאל מב:ה), הַיְינוּ: הָנֵי לְשָׁכוֹת עַצְמָם שֶׁמְּדַבֵּר מֵהֶם; וְקוֹרֵא אוֹתָם עֶלְיוֹנוֹת, לְפִי שֶׁהֵם בְּגוֹבְהוֹ שֶׁל הַר, כְּמוֹ שֶׁפֵּירֵשׁ רַשִׁ״י גַּבֵּי ״וּמִתַּחַת הַלְּשָׁכוֹת הָאֵלֶּה״ (יחזקאל מב:ט); וְהָכִי פֵּירֵשׁ עַל הַסֵּדֶר:
(ה) <b>וְהַלְּשָׁכוֹת הָעֶלְיוֹנוֹת.</b> שֶׁהֵם בְּגוֹבְהוֹ שֶׁל הַר, שְׁנַיִם מֵהֶם הָיוּ קְצָרוֹת, כְּלוֹמַר: אֵינָם רְוָחוֹת, לְפִי שֶׁהָאַתִּיקִים הָיוּ מְמַעֲטִים בָּהֶם, שֶׁכֵּן דֶּרֶךְ הַבַּנָּאִים לְחַזֵּק מְלֶאכֶת בִּנְיָנָם לַעֲשׂוֹת עַמּוּדִים עַד שְׁנֵי שְׁלִישֵׁי הַחוֹמָה, וּמִשָּׁם וְאֵילָךְ כָּלִים וּמַשְׁפִּיעִים, וּלְכָךְ הַשְּׁלִישִׁית אֵינָהּ קְצָרָה; וְהַיְינוּ דְּקָאָמַר <b>כִּי מְשֻׁלָּשׁוֹת הֵנָּה וְאֵין לָהֶם עַמּוּדִים</b>, לְפִי שֶׁאֵין צָרִיךְ חִזּוּק כְּמוֹ מִלְּמַטָּה, <b>וְאֵין לָהֶן עַמּוּדִים כְּעַמּוּדֵי הַחֲצֵרוֹת</b>; כְּלוֹמַר: עַמּוּדֵי לְשָׁכוֹת אֵלּוּ אֵינָם כִּשְׁאָר עַמּוּדִים, שֶׁשְּׁאָר עַמּוּדִים מְיֻשָּׁבִים אֵצֶל הַחוֹמָה לְחִזּוּק, אֲבָל הָנֵי – בְּעֳבִי הַחוֹמָה, בּוֹלְטִין לַחוּץ וְלִפְנִים, לְכָךְ אוֹכְלִים מִן הַבִּנְיָן:
(ו) <b>עַל כֵּן נֶאֱצַל.</b> כְּתַרְגּוּמוֹ: ״דְּחִיקָן״ (תרגום יונתן), לְפִי שֶׁהֵם בָּעֳבִי הַחוֹמָה, בּוֹלְטִים לַחוּץ וְלִפְנִים, מְחַזְּקִים הַלְּשָׁכוֹת:
<b>מֵהַתַּחְתּוֹנוֹת וּמֵהַתִּיכוֹנוֹת מֵהָאָרֶץ.</b> לְצַד הָאָרֶץ; כָּךְ מָצָאתִי בְּשֵׁם אֵשֶׁל גָּדוֹל (סא״א):
<b>בִּשְׁלִישִׁים.</b> תִּרְגֵּם יוֹנָתָן: ״מִתְלָתִין״, מַשְׁמַע שֶׁהָיוּ אוֹתָן לְשָׁכוֹת מְשֻׁלָּשׁוֹת שָׁלֹשׁ זוֹ לְמַעְלָה מִזּוֹ, וְגַם הַמִּקְרָאוֹת מוֹכִיחִין כֵּן, שֶׁהוּא אוֹמֵר: <b>וְהַלְּשָׁכוֹת הָעֶלְיוֹנוֹת קְצָרוֹת מֵהַתַּחְתּוֹנוֹת וּמֵהַתִּיכוֹנוֹת</b>. וַאֲנִי לֹא יָכֹלְתִּי לְהָבִין בִּשְׁלֹשֶׁת הַמִּקְרָאוֹת הַלָּלוּ כְּלָל מַהוּ <b>כִּי יוֹכְלוּ אֲתִיקִים<b>, מַה הֵם אוֹתָם אֲתִיקִים, וְהֵיאַךְ אוֹכְלוֹת מִן הָעֶלְיוֹנוֹת וְאֵינָם אוֹכְלוֹת מִן הַתַּחְתּוֹנוֹת וּמִן הַתִּיכוֹנוֹת, וְטַעַם שֶׁהוּא נוֹתֵן לַדָּבָר כִּי מְשֻׁלָּשׁוֹת הֵנָּה וְאֵין לָהֶם עַמּוּדִים לֹא יָדַעְתִּי לְהָבִין בּוֹ (וַאֲנִ״י לֹ״א הָיָה לִ״י לֹ״א רַ״ב וְלֹ״א עוֹזֵ״ר בְּכָ״ל הַבִּנְיָ״ן הַזֶּ״ה אֶלָּ״א כְּמ״וֹ שֶׁהֶרְאוּנִי מִ״ן הַשָּׁמַיִ״ם):
<h3>פסוק ד</h3>
<b>וְלִפְנֵי הַלְּשָׁכוֹת מַהֲלַךְ עֶשֶׂר אַמּוֹת רֹחַב אֶל הַפְּנִימִית דֶּרֶךְ אַמָּה אֶחָת.</b> נִרְאֶה בְּעֵינֵי, לְפִי שֶׁחָלָל הַחִיצוֹנָה רָחָב מֵאָה מִצָּפוֹן לְדָרוֹם, וּמֵהֶן הַלְּשָׁכוֹת רָחָב חֲמִשִּׁים וְלִפְנֵיהֶם אֲוִיר חֲמִשִּׁים לְצַד צָפוֹן, הֲרֵי כָּאן כָּל רֹחַב הֶחָצֵר, נִמְצָא כָּל רֹחַב הֶחָצֵר סָתוּם, שֶׁאֵין אֲוִיר בֵּין הַלְּשָׁכוֹת לְבֵין זָוִית בֵּית הַחֲלִיפוֹת כְּלוּם, וְאֵין מָבוֹא לִכָּנֵס בּוֹ לָאֲוִיר הָעֶשְׂרִים שֶׁבֵּין הַלְּשָׁכוֹת וְהַתָּאִים, כִּי אֲוִיר עֶשְׂרִים אַמָּה הַמַּפְסִיק בֵּין הַתָּאִים וְהַלְּשָׁכוֹת הוּא חֲמֵשׁ עֶשְׂרֵה אַמּוֹת שֶׁאֲחוֹרֵי בֵּית הַחֲלִיפוֹת, וְנוֹסָף עֲלֵיהֶם חָמֵשׁ אַמּוֹת. וְאִם תֹּאמַר נִמְצָא אֲוִיר חָמֵשׁ אַמּוֹת בֵּין זָוִיּוֹת הַחֲלִיפוֹת לְזוּיוֹת הַלְּשָׁכוֹת, הֲרֵי עֹבִי כֹּתֶל הַמַּפְסִיק בֵּין חָצֵר הַפְּנִימִי וּבֵין חָצֵר הַחִיצוֹנָה הַבָּא מִן הַמִּזְרָח לַמַּעֲרָב סוֹתְמוֹ, שֶׁהֲרֵי עָבְיוֹ שֵׁשׁ אַמּוֹת, וְרֹאשׁוֹ כָּלֶה לְאוֹתוֹ זָוִית לְתוֹךְ מֵאָה אֹרֶךְ שֶׁל חָצֵר הַפְּנִימִית אֶל זָוִית בֵּית הַחֲלִיפוֹת, לְפִיכָךְ אֵין מָבוֹא לְאוֹתוֹ אֲוִיר עֶשְׂרִים לֹא בַּפְּנִימִית וְלֹא בְּחִיצוֹנָה, אֶלָּא אִם כֵּן הָיָה מְשַׁפֵּעָ וְכוֹנֵס, כְּשֶׁהָיָה מְכַלֶּה סוֹף חוֹמָה שֶׁבֵּין שְׁתֵּי הַחֲצֵרוֹת (שׁוֹפֵעַ בְּתוֹךְ חָצֵר הַחִיצוֹנָה בִּפְנִימִית) בְּעֹבִי הַחוֹמָה אַמָּה כְּדֵי כְּנִיסַת אָדָם, וְנִכְנַס לְתוֹךְ אֲוִיר חָמֵשׁ אַמּוֹת שֶׁבֵּין כֹּתֶל הַחֲלִיפוֹת לַכֹּתֶל הַלִּשְׁכָּה, וְהוֹלֵךְ בְּאוֹתוֹ אֲוִיר לְצַד מַעֲרָב עֶשֶׂר אַמּוֹת וְשָׁם כַּלָּה מֶשֶׁךְ בֵּית הַחֲלִיפוֹת, וְנִכְנַס לְתוֹךְ אֲוִיר רָחָב עֶשְׂרִים, וְזֶהוּ שֶׁאָמַר <b>מַהֲלַךְ עֶשֶׂר אַמּוֹת רֹחַב</b> לָבֹא <b>אֶל הַפְּנִימִית</b>, וְדֶרֶךְ אַמָּה אַחַת, שֶׁהֲרֵי נִכְנַס בּוֹ דֶּרֶךְ פֶּתַח אַמָּה אַחַת שֶׁשִּׁפֵּעַ וְכִנֵּס בְּסוֹף הַחוֹמָה, וְלָמָּה קוֹרֵהוּ מַהֲלָךְ רֹחַב, וְלֹא הָיָה לוֹ לוֹמַר מַהֲלַךְ עָשָׂר אַמּוֹת אֹרֶךְ, לְפִי שֶׁלְּעִנְיַן בִּנְיַן הַחֲלִיפוֹת הוּא רֹחַב, לְפִי שֶׁבִּנְיַן הַחֲלִיפוֹת מִן הַצָּפוֹן לְדָרוֹם חֲמֵשׁ עֶשְׂרֵה אִמָּהּ וּמִן הַמִּזְרָח לַמַּעֲרָב אֵינוֹ אֶלָּא אַחַת עֶשְׂרֵה:
<b>וּפִתְחֵיהֶם לַצָּפוֹן.</b> פִּתְחֵי הַלְּשָׁכוֹת הַלָּלוּ לַצָּפוֹן. מָצָאתִי, וְזֶהוּ פֵּירוּשׁ שֶׁל פֶּתַח הַצָּפוֹן הַכְּתוּבָה לְמַעְלָה, שָׁם קִיצֵּר הַדִּבּוּר וְכָאן פֵּירְשׁוֹ (זה שייך לרש״י מ״ב פסוק ב׳ בגמר הדבור למעלה וזהו פי׳ ר׳ שמעיה וכתב מדעתו, תוספות):
<h3>פסוק ה</h3>
<b>וְהַלְּשָׁכוֹת הָעֶלְיוֹנוֹת וְגוֹ׳ כִּי מְשֻׁלָּשׁוֹת הֵנָּה וְגוֹ׳.</b> לֹא הֵבַנְתִּי בָּהֶם כְּלָל:
<b>כִּי יוֹכְלוּ אַתִּיקִים.</b> כְּמוֹ יֹאכְלוּ, אוֹכְלִים וּמְמַעֲטִים בַּאֲוִיר הַלְּשָׁכוֹת:
<h3>פסוק ז</h3>
<b>וְגָדֵר אֲשֶׁר לַחוּץ וְגוֹ׳.</b> הַמַּפְסִיק בֵּין הַלְּשָׁכוֹת וְהֶחָצֵר הַחִיצוֹנָה שֶׁל צַד מִזְרָח:
<b>אָרְכּוֹ חֲמִשִּׁים אַמָּה.</b> מִן הַצָּפוֹן לַדָּרוֹם:
<h3>פסוק ח</h3>
<b>כִּי אֹרֶךְ הַלְּשָׁכוֹת.</b> מִן הַצָּפוֹן לַדָּרוֹם <b>חֲמִשִּׁים אַמָּה</b>:
<b>וְהִנֵּה עַל פְּנֵי הַהֵיכָל.</b> מִן הַמִּזְרָח לַמַּעֲרָב, כְּנֶגֶד הָאוּלָם וְהַהֵיכָל וּבֵית הַכַּפֹּרֶת וְהַתָּאִים <b>מֵאָה אַמָּה</b>:
<h3>פסוק ט</h3>
<b>וּמִתַּחַת הַלְּשָׁכוֹת הָאֵלֶּה.</b> אֵינִי יוֹדֵעַ אִם בָּא לְלַמֵּד שֶׁהָיָה לָהֶם מְחִילוֹת מִתַּחְתֵּיהֶם, אוֹ בָּא לְלַמֵּד שֶׁהָיוּ לְשָׁכוֹת בְּמִזְרַח הֶחָצֵר, וּלְפִי שֶׁהָהָר הוֹלֵךְ וּמְשַׁפֵּעַ לְצַד הַמִּזְרָח קוֹרֵא לוֹ <b>וּמִתַּחַת הַלְּשָׁכוֹת הָאֵלֶּה</b>, שֶׁאֵלּוּ בְּגָבְהוֹ וְאֵלּוּ בְּשִׁפּוּלוֹ; וְכֵן הוּא אוֹמֵר: וּבְשִׁפּוּלוֹ שֶׁל חָצֵר אֶל <b>הַמֵּבוֹא אֲשֶׁר מֵהַקָּדִים בְּבֹאוֹ לָהֵנָּה מֵהֶחָצֵר הַחִיצֹנָה</b>:
<h3>פסוק י</h3>
<b>בְּרֹחַב גֶּדֶר הֶחָצֵר וְגוֹ׳.</b> הַבָּא מִן <b>הַקָּדִים</b> שֶׁל <b>חָצֵר הַחִיצוֹנָה</b>, וְסוֹבֵב אֶל הַצָּפוֹן דֶּרֶךְ מִקְצוֹעַ צְפוֹנִית מִזְרָחִית שֶׁל חוֹמוֹת הַפְּנִימִית מִבַּחוּץ, לָבֹא לְאוֹתָן הַלְּשָׁכוֹת שֶׁבַּצָּפוֹן, מוֹצֵא עַל פְּנֵי גֶדֶר הֶחָצֵר כּוֹתֶל מִזְרָח שֶׁל חָצֵר הַפְּנִימִית שֶׁהִיא מַעֲרָבִית לַחִיצוֹנִית, כְּנֶגֶד הַגִּזְרָה וְהַבִּנְיָן שֶׁבַּפְּנִימִית <b>לְשָׁכוֹת</b> סְמוּכוֹת לְאוֹתוֹ הַכּוֹתֶל וְעוֹמְדִים בַּחִיצוֹנָה. מָצָאתִי:
<h3>פסוק יא</h3>
<b>וְדֶרֶךְ לִפְנֵיהֶם.</b> לִפְנֵי לְשָׁכוֹת הַלָּלוּ יֵשׁ דֶּרֶךְ רֹחַב אֲוִיר בֶּחָצֵר (הָחִיצוֹנָה) חֲמִשִּׁים אַמָּה כְּמַרְאֵה דֶּרֶךְ הַלְּשָׁכוֹת אֲשֶׁר בְּצַד הַצָּפוֹן הַכְּתוּבוֹת לְמַעְלָה (פסוק ב):
<b>כְּאָרְכָּן.</b> שֶׁל לִשְׁכוֹת הַצָּפוֹן, אָרְכָּן שֶׁל אֵלּוּ, וְכֵן רָחְבָּן:
<b>וְכָל מוֹצָאֵיהֶן.</b> כְּמוֹצָא לִשְׁכוֹת הַצָּפוֹן:
<b>וּכְמִשְׁפְּטֵיהֶן וּכְפִתְחֵיהֶן.</b> שֶׁל לִשְׁכוֹת הַצָּפוֹן:
<h3>פסוק יב</h3>
<b>וּכְפִתְחֵי הַלְּשָׁכוֹת אֲשֶׁר דֶּרֶךְ הַדָּרוֹם.</b> פִּתְחֵי לִשְׁכוֹת הַקָּדִים, שֶׁאַף בַּדָּרוֹם הָיוּ לְשָׁכוֹת מֻבְדָּלוֹת מִן הַתָּאִים הַדְּרוֹמִיִּים עֶשְׂרִים אַמָּה, כְּמוֹ שֶׁאָמוּר לְמַעְלָה ״וּבֵין הַלְּשָׁכוֹת רֹחַב עֶשְׂרִים אַמָּה סָבִיב לַבַּיִת סָבִיב סָבִיב״ (יחזקאל מא:י):
<b>פֶּתַח בְּרֹאשׁ דָּרֶךְ.</b> פֶּתַח הָיָה לָהֶם לִלְשָׁכוֹת הַקָּדִים בְּרֹאשׁ דֶּרֶךְ, וְהַדֶּרֶךְ הָיָה <b>בִּפְנֵי הַגְּדֶרֶת הַגִּינָה</b>, תִּרְגֵּם יוֹנָתָן: ״דּוּכַן לֵיוָאֵי״; וְלָשׁוֹן <b>גְּדֶרֶת הַגִּינָה</b> – בִּנְיַן גֶּדֶר אֲבָנִים עָשׂוּי בְּמַעֲלוֹת, שֶׁהָיוּ נוֹגְנִים וְשָׁרִים עָלָיו:
<b>דֶּרֶךְ הַקָּדִים.</b> שֶׁהַדּוּכָן הָיָה בַּמִּזְרָח, כְּדִכְתִיב בְּדִבְרֵי הַיָּמִים בְּפָרָשַׁת וַתִּשְׁלַם (דברי הימים ב ה:יב): ״וְהַלְוִיִּם הַמְשׁוֹרְרִים לְכֻלָּם לְאָסָף לְהֵימָן לִידוּתוּן וְגוֹ׳ עוֹמְדִים מִזְרָח לַמִּזְבֵּחַ״:
<h3>פסוק יד</h3>
<b>בְּבֹאָם הַכֹּהֲנִים וְגוֹ׳.</b> בְּבוֹאָם לְאוֹתָן לְשָׁכוֹת לֶאֱכֹל:
<b>וְלֹא יֵצְאוּ.</b> מֵהֶן שֶׁהֵן קֹדֶשׁ:
<b>אֶל הֶחָצֵר הַחִיצוֹנָה.</b> בְּבִגְדֵי קֹדֶשׁ שֶׁעֲלֵיהֶם:
<b>וְשָׁם יַנִּיחוּ בִגְדֵיהֶם וְגוֹ׳.</b> וְקָרְבוּ אֶל אֲשֶׁר לָעָם – וְיִגְּשׁוּ לִיגַּע בְּבִגְדֵי הָעָם אִם יִרְצוּ; אֲבָל בְּבִגְדֵי כְּהֻנָּה לֹא יִגְּעוּ אֶל הָעָם, שֶׁיֵּשׁ בָּהֶן מַעֲלוֹת טָהֳרָה, וּבִגְדֵי הַחוֹל מִדְרָס לָהֶם (משנה חגיגה ב,ז):
<h3>פסוק טו</h3>
<b>וּמְדָדוֹ סָבִיב סָבִיב.</b> לְכָל הֶיקֵּף הַר הַבַּיִת מִבַּחוּץ:
<h3>פסוק כ</h3>
<b>לְאַרְבַּע רוּחוֹת מָדְדוּ.</b> שְׁלֹשֶׁת אֲלָפִים עַל שְׁלֹשֶׁת אֲלָפִים אַמָּה, שֶׁהַקָּנֶה שֵׁשׁ אַמּוֹת (יחזקאל מ:ה); וְזֶהוּ שֶׁיִּסֵּד הַקְּלִירִי (בקדשתא דיום שני של סכות): ״דָּוִד יִנְטֶה קַו שְׁלֹשֶׁת אַלְפֵי אַמּוֹת קְצוּבָה עַל שְׁלֹשֶׁת אַלְפֵי אַמּוֹת״, וְהִיא שְׁלֹשִׁים וְשִׁשָּׁה כַּמִּדָּה הָרִאשׁוֹנָה – שֶׁהָיָה הַר הַבַּיִת חֲמֵשׁ מֵאוֹת אַמָּה עַל חֲמֵשׁ מֵאוֹת אַמָּה (מידות ב:א) – חֲלוֹק שְׁלֹשֶׁת אֲלָפִים עַל שְׁלֹשֶׁת אֲלָפִים לִרְצוּעוֹת שֶׁל חֲמֵשׁ מֵאוֹת אַמּוֹת שְׁתִי וָעֵרֶב, וְתִמְצָא שָׁם שְׁלֹשִׁים וְשִׁשָּׁה רְבָעִים שֶׁל חֲמֵשׁ מֵאוֹת עַל חֲמֵשׁ מֵאוֹת; וְעַל כֵּן אָמַר הַפַּיְּטָן (שם בקדשתא): ״שְׁלֹשִׁים וְשִׁשָּׁה כְּמוֹ שֶׁהָיְתָה מִתְכַּפֶּלֶת״, מָצָאתִי:
<b>חוֹמָה לוֹ.</b> לְהַר הַבַּיִת:
<b>סָבִיב.</b> חֲמֵשׁ מֵאוֹת שְׁתִי וָעֵרֶב, זוֹ חוֹמַת הַחֵיל הַמַּקֶּפֶת כָּל הָהָר:
<b>לְהַבְדִּיל.</b> אֶת הָעָם בֵּין <b>קֹדֶשׁ</b> שֶׁלִּפְנִים <b>לְחֹל</b> שֶׁבַּחוּץ. מָצָאתִי גְּמַר כָּל מִדָּה (סא״א):
<h2>פרק מג</h2>
<h3>פסוק א</h3>
<b>וַיּוֹלִיכֵנִי.</b> חָזַר וְהִכְנִיסַנִי לְשַׁעַר הַקָּדִים, וְרָאִיתִי הַכָּבוֹד יוֹרֵד לָעֲזָרָה:
<h3>פסוק ג</h3>
<b>וּכְמַרְאֵה הַמַּרְאֶה.</b> תֵּשַׁע מַרְאוֹת כְּתוּבִין בַּמִּקְרָא זֶה, וּמִתּוֹכָן הָיוּ רוֹאִין הַנְּבִיאִים, חוּץ מִמֹּשֶׁה רַבֵּינוּ שֶׁהָיָה רוֹאֶה מִתּוֹךְ מַרְאֶה אַחַת (ויקרא רבה א:יד), לְפִיכָךְ אִיסְפַּקְלַרְיָא שֶׁלּוֹ מְאִירָה (יבמות מט, ב) וְרוֹאֶה מַמָּשׁ; וְזֶהוּ שֶׁיִּסֵּד הַפַּיְּיט (שם בסלוק): ״מַחֲזוֹת הַמְצֻחְצָחוֹת בְּתֵשַׁע מַחֲזוֹת״:
<b>בְּבוֹאִי לְשַׁחֵת אֶת הָעִיר.</b> בְּפָרָשַׁת וְהִתְוִיתָ תָּו, שֶׁנֶּאֱמַר שָׁם ״קִרְבוּ פְּקֻדּוֹת הָעִיר״ (יחזקאל ט:א), וְשָׁם (יחזקאל י) פֵּרַשׁ אֶת דּוּגְמַת מֶרְכָּבָה:
<h3>פסוק ו</h3>
<b>מְדַבֵּר אֵלַי.</b> ״מִתְמַלֵּל עִמִּי״ (תרגום יונתן), כָּבוֹד הוּא לוֹמַר כְּלַפֵּי מַעְלָה <b>מְדַבֵּר</b>, כְּמוֹ מִתְדַּבֵּר, כְּלוֹמַר: בֵּינוֹ לְבֵין כְּבוֹדוֹ מְדַבֵּר, וְהַקּוֹל בָּא אֵלַי:
<h3>פסוק ז</h3>
<b>וּבְפִגְרֵי מַלְכֵיהֶם.</b> שֶׁהָיוּ בָתֵּיהֶם סְמוּכִין (לְבֵית הַקְּבָרוֹת), כְּמוֹ שֶׁמָּצִינוּ בַּמְּלָכִים בִּשְׁלֹמֹה (מלכים א י:ה) וּבַעֲתַלְיָהוּ (מלכים ב יא:טו-טז), וּפְעָמִים שֶׁהָיוּ קוֹבְרִין אוֹתָם בְּגַן בֵּיתָם, כְּמוֹ שֶׁהוּא מְפָרֵשׁ וְאָמַר <b>בְּתִתָּם סִפָּם אֶת סִפִּי</b>. מָצָאתִי:
<h3>פסוק ח</h3>
<b>וָאֲכַל.</b> כְּמוֹ ״וָאֲכַלֶה״ (יחזקאל כא:ג) – וְכִלִּיתִי:
<h3>פסוק ט</h3>
<b>עַתָּה.</b> עַל כָּרְחָם <b>יְרַחֲקוּ אֶת זְנוּתָם</b>, שֶׁהִבְדַּלְתִּי לִי הֶיקֵּף גְּבוּל גָּדוֹל סָבִיב:
<h3>פסוק י</h3>
<b>אַתָּה בֶן אָדָם הַגֵּד אֶת בֵּית יִשְׂרָאֵל אֶת הַבַּיִת וְיִכָּלְמוּ מֵעֲוֺנוֹתֵיהֶם.</b> בְּהַרְאוֹתִי לָמוֹ חַסְדִּי שֶׁאֵינִי מוֹאֲסָם בַּעֲוֹנָם, מָצָאתִי:
<b>וּמָדְדוּ אֶת תָּכְנִית.</b> וּמָדְדוּ עַל יָדֶיךָ, שֶׁאַתָּה מוֹרֶה אֶת תֹּכֶן חֶשְׁבּוֹן הַבִּנְיָן:
<h3>פסוק יא</h3>
<b>וְאִם נִכְלְמוּ.</b> שֶׁיִּתְבַּיְּשׁוּ וְיִכְבְּשׁוּ פְנֵיהֶם <b>מִכֹּל אֲשֶׁר עָשׂוּ</b>, אָז <b>הוֹדַע אוֹתָם</b> אֶת מַה שֶּׁאֲנִי עָתִיד לַעֲשׂוֹת לָהֶם:
<b>צוּרַת הַבַּיִת.</b> וּגְבוּל הַבִּנְיָן, הֵיאַךְ הוּא מִלְּפָנָיו וְעַד אַחֲרָיו סְדוּרִים לְאַרְבַּע רוּחוֹתָיו:
<b>וְתְכוּנָתוֹ.</b> חֶשְׁבּוֹן תָּאָיו וְלִשְׁכּוֹתָיו:
<b>וְכָל צוּרוֹתָיו.</b> כְּרוּבִים וְתִימוֹרִים וְאֵילִים וְאֵילַמִּים, מָצָאתִי:
<b>וְכָל צוּרוֹתָיו.</b> בַּתְרָא. לֹא פֹּרַשׁ:
<b>וְיִשְׁמְרוּ.</b> יִלְמְדוּ עִנְיְנֵי הַמִּדּוֹת מִפִּיךָ, שֶׁיֵּדְעוּ לַעֲשׂוֹתָם לְעֵת קֵץ. מָצָאתִי, רְאוּיָה הָיְתָה בִּיאָה שְׁנִיָּה שֶׁל עֶזְרָא כְּבִיאָה רִאשׁוֹנָה שֶׁל יְהוֹשֻׁעַ לָבֹא בִּזְרוֹעַ וּבְנֵס, כִּדְדַרְשִׁינַן ״עַד יַעֲבֹר״ (שמות טו:טז), וּבִנְיָן זֶה מֵאָז הָיָה רָאוּי לָהֶם כְּשֶׁעָלוּ מִן הַגּוֹלָה לִגְאֻלַּת עוֹלָם, אֶלָּא שֶׁגָּרַם הַחֵטְא שֶׁלֹּא הָיְתָה תְּשׁוּבָתָם הוֹגֶנֶת עַל מְנָת שֶׁלֹּא לַחֲטֹא, וְיָצְאוּ בִּרְשׁוּת כּוֹרֶשׁ וּבָנוּ לְעַצְמָן. וְיֵשׁ אוֹמְרִים בְּבָבֶל נִכְשְׁלוּ בְּנָכְרִיּוֹת (עזרא ט:א-ב):
<h3>פסוק יג</h3>
<b>וְאֵלֶּה מִדּוֹת הַמִּזְבֵּחַ.</b> שֶׁמְּפָרֵשׁ לְמַטָּה: <b>אַרְבַּע עֶשְׂרֵה אֹרֶךְ בְּאַרְבַּע עֶשְׂרֵה רֹחַב</b>:
<b>בָּאַמּוֹת אַמָּה אַמָּה וָטֹפַח.</b> בְּאַמָּה בַּת שִׁשָּׁה, שֶׁהִיא אַמָּה וָטֹפַח בְּאַמָּה בַּת חֲמִשָּׁה:
<b>וְחֵיק הָאַמָּה.</b> אֲבָל הַיְסוֹד שֶׁלּוֹ נִמְדָּד בָּאַמָּה שֶׁל חוֹל, שֶׁהִיא בַּת חֲמִשָּׁה; <b>חֵיק</b> לְשׁוֹן חִיקּוּי וּקְבִיעוּת, וְהוּא הַיְסוֹד; <b>הָאַמָּה</b> אַמַּת חוֹל, וְלֹא אַמָּה וָטֹפַח, שֶׁהִיא אַמָּה בַּת שִׁשָּׁה; וְכֵן שָׁנִינוּ בִּמְנָחוֹת (מנחות צז.-צז:), שֶׁהַיְסוֹד וְהַסּוֹבֵב וְהַקְּרָנוֹת נִמְדָּדִין בְּאַמָּה בַּת חֲמִשָּׁה:
<b>וְחֵיק הָאַמָּה.</b> זֶה הַיְסוֹד:
<b>וְאַמָּה רֹחַב.</b> זֶה הַסּוֹבֵב:
<b>וּגְבוּלָהּ אֶל שְׂפָתָהּ סָבִיב זֶרֶת הָאֶחָד.</b> אֵלּוּ הַקְּרָנוֹת; זֶרֶת אֶחָד מֵאֶמְצָעִיתוֹ מוֹדְדוֹ זֶרֶת לְכָל רוּחַ, הֲרֵי אַמָּה עַל אַמָּה:
<b>וְזֶה גַּב הַמִּזְבֵּחַ.</b> וּבְאַמָּה זוֹ הָיָה נִמְדָּד גַּב מִזְבַּח הַזָּהָב ״אַמָּה אָרְכּוֹ וְאַמָּה רָחְבּוֹ רָבוּעַ״ (שמות לז:כה), כָּךְ מְפֹרָשׁ בְּעֵירוּבִין, וּבִמְנָחוֹת (דף צז:) מְפֹרָשׁ יוֹתֵר לְפִי הַחֶשְׁבּוֹן: חֵיק הָאַמָּה בְּגוֹבְהָהּ עָלָה אַמָּה וְאַמָּה רֹחַב, כָּנְסָה כְּנִיסַת הַסּוֹבֵב אַמָּה בַּת חֲמִשָּׁה, אֲבָל עֲלִיָּתוֹ שֶׁשָּׁנִינוּ עָלָה חָמֵשׁ וְכָנַס אַמָּה אֵינוֹ בְּאַמָּה בַּת חֲמִשָּׁה:
<b>וּגְבוּלָהּ אֶל שְׂפָתָהּ.</b> הַקְּרָנוֹת, בֵּין לְרָחְבָּן בֵּין לְגָבְהָן, בְּאַמָּה בַּת חֲמִשָּׁה:
<h3>פסוק יד</h3>
<b>וּמֵחֵיק הָאָרֶץ.</b> מִן הַיְסוֹד, מִקַּרְקַע הָאָרֶץ:
<b>עַד הָעֲזָרָה הַתַּחְתּוֹנָה.</b> עַד גַּב מַלְבֵּן הָרִאשׁוֹן:
<b>שְׁתַּיִם אַמּוֹת.</b> וְלֹא הָיָה כֵן בְּבֵית עוֹלָמִים, שֶׁשָּׁם שָׁנִינוּ (זבחים נד.): מֵבִיא מַלְבֵּן שֶׁל שְׁלֹשִׁים וּשְׁתַּיִם עַל שְׁלֹשִׁים וּשְׁתַּיִם, וְגָבְהוֹ אַמָּה; וְכָאן גָּבְהוֹ <b>שְׁתַּיִם</b>:
<b>וְרֹחַב אַמָּה אֶחָת.</b> כְּשֶׁהִנִּיחַ מַלְבֵּן הַשֵּׁנִי עָלָיו, הָיָה מַלְבֵּן הַשֵּׁנִי שְׁלֹשִׁים עַל שְׁלֹשִׁים (זבחים נד.), נִמְצָאת כְּנִיסָה לוֹ סָבִיב סָבִיב <b>רֹחַב אַמָּה</b> וְהוּא הַיְסוֹד, הֲרֵי עָלָה שְׁתַּיִם וְכָנַס אַמָּה וְהוּא הַיְסוֹד; וְיוֹנָתָן תִּרְגֵּם <b>עֲזָרָה</b>: ״מְסַתְּמְתָא״, לְשׁוֹן רִצְפָּה, שֶׁהָיָה מְמַלֵּא אֶת הַמַּלְבֵּן חֲלוּקֵי אֲבָנִים מִזֶּפֶת וְסִיד וְקוּנְיָא וּמְמַחֶה וְשׁוֹפֵךְ וּמַחְלִיקוֹ לְמַעְלָה (זבחים נד.), וַהֲרֵי הוּא כְּמִין רִצְפָּה:
<b>וּמֵהָעֲזָרָה הַקְּטַנָּה עַד הָעֲזָרָה הַגְּדוֹלָה אַרְבַּע אַמּוֹת.</b> מִגַּג מַלְבֵּן הַתַּחְתּוֹן עַד גַּג מַלְבֵּן שֶׁעָלָיו, אַרְבַּע אַמּוֹת גֹּבַהּ:
<b>וְרֹחַב הָאַמָּה.</b> הוּא כְּנִיסַת הַסּוֹבֵב, עָלָה אַרְבָּעָה וְכָנַס אַמָּה, זֶהוּ סוֹבֵב. וְהַתַּחְתּוֹן קוֹרֵא <b>קְטַנָּה</b> לְפִי שֶׁאֵין גָּבְהוֹ אֶלָּא שְׁתַּיִם, וְהָעֶלְיוֹן גָּבְהוֹ <b>אַרְבַּע</b>:
<h3>פסוק טו</h3>
<b>וְהַהַרְאֵל.</b> הוּא גֹּבַהּ גַּג הַמִּזְבֵּחַ מִן הַסּוֹבֵב וּלְמַעְלָה; וּבְבַיִת עוֹלָמִים לֹא הָיָה אֶלָּא שָׁלֹשׁ (זבחים ס.); וְיוֹנָתָן אַף הוּא תִּרְגֵּם כָּאן: ״וּמַדְבְּחָא אַרְבַּע אַמִּין״:
<h3>פסוק טז</h3>
<b>וְהָאֲרִיאֵל שְׁתֵּים עֶשְׂרֵה אֹרֶךְ.</b> מְקוֹם הַמַּעֲרָכָה הָיָה עֶשְׂרִים וְאַרְבַּע עַל עֶשְׂרִים וְאַרְבַּע (מדות ג:א), וְזֶהוּ <b>שְׁתֵּים עֶשְׂרֵה בִּשְׁתֵּים עֶשְׂרֵה</b>:
<b>אֶל אַרְבַּעַת רְבָעָיו.</b> שֶׁמֵּאֶמְצָעִיתוֹ הוּא מוֹדֵד שְׁתֵּים עֶשְׂרֵה לְכָל רוּחַ, הֲרֵי עֶשְׂרִים וְאַרְבַּע עַל עֶשְׂרִים וְאַרְבַּע. כָּךְ מְפֹרָשׁ בִּזְבָחִים (נט:). וְכֵן שָׁנִינוּ בְּמַסֶּכֶת מִדּוֹת (ג:א): הַמִּזְבֵּחַ הָיָה שְׁלֹשִׁים וּשְׁתַּיִם עַל שְׁלֹשִׁים וּשְׁתַּיִם, עָלָה אַמָּה וְכָנַס אַמָּה, זֶה הַיְסוֹד, נִמְצָא שְׁלֹשִׁים עַל שְׁלֹשִׁים. עָלָה חָמֵשׁ וְכָנַס אַמָּה, זֶה הַסּוֹבֵב, נִמְצָא עֶשְׂרִים וּשְׁמוֹנֶה עַל עֶשְׂרִים וּשְׁמוֹנֶה. מְקוֹם הַקְּרָנוֹת אַמָּה מִזֶּה וְאַמָּה מִזֶּה, נִמְצָא עֶשְׂרִים וְשֵׁשׁ עַל עֶשְׂרִים וְשֵׁשׁ. מְקוֹם הִלּוּךְ רַגְלֵי הַכֹּהֲנִים אַמָּה מִזֶּה וְאַמָּה מִזֶּה, נִמְצָא עֶשְׂרִים וְאַרְבַּע עַל עֶשְׂרִים וְאַרְבַּע מְקוֹם הַמַּעֲרָכָה:
<h3>פסוק יז</h3>
<b>וְהָעֲזָרָה אַרְבַּע עֶשְׂרֵה אֹרֶךְ.</b> גַּג הַמִּזְבֵּחַ עִם מְקוֹם הַקְּרָנוֹת וְעִם מְקוֹם רַגְלֵי הַכֹּהֲנִים עֶשְׂרִים וּשְׁמֹנֶה עַל עֶשְׂרִים וּשְׁמֹנֶה, וְאַרְבַּע עֶשְׂרֵה הָאֲמוּרִים כָּאן – מֵאֶמְצָעִיתוֹ מוֹדֵד, כְּמוֹ שֶׁמְפֹרָשׁ: <b>אֶל אַרְבַּעַת רְבָעֶיהָ</b>:
<b>וְהַגְּבוּל סָבִיב אוֹתָהּ.</b> יוֹנָתָן תִּרְגֵּם: ״וְגַדְנְפָא״, וְרַבּוֹתֵינוּ פֵּרְשׁוּהוּ עַל הַקְּרָנוֹת (זבחים סב:):
<b>חֲצִי הָאַמָּה.</b> מֵאֶמְצָעִיתוֹ מוֹדֵד; נִמְצָא אַמָּה עַל אַמָּה:
<b>וְהַחֵיק לָהּ אַמָּה.</b> זוֹ כְּנִיסַת הַיְסוֹד:
<b>וּמַעֲלֹתֵהוּ פְּנוֹת קָדִים.</b> וְכֶבֶשׁ שֶׁעוֹלִים בּוֹ הָיָה בַּדָּרוֹם, כְּדֵי שֶׁיְּהֵא הָעוֹלֶה בּוֹ פּוֹנֶה לַמִּזְרָח; שֶׁכָּל הַפְּנִיּוֹת הָיוּ דֶּרֶךְ יָמִין; וּכְשֶׁאַתָּה נוֹתֵן הַכֶּבֶשׁ בַּדָּרוֹם, הָעוֹלֶה בּוֹ וּפוֹנֶה דֶּרֶךְ יָמִין פּוֹנֶה לַמִּזְרָח:
<h3>פסוק יט</h3>
<b>הַכֹּהֲנִים הַלְוִיִּם.</b> אֲשֶׁר מִשֵּׁבֶט לֵוִי:
<b>מִזֶּרַע צָדוֹק.</b> לְפִי שֶׁהָיָה כֹּהֵן גָּדוֹל שֶׁשִּׁמֵּשׁ רִאשׁוֹן בַּמִּקְדָּשׁ בִּימֵי שְׁלֹמֹה (מלכים א ב:כז, לה), נִקְרְאוּ עַל שְׁמוֹ:
<h3>פסוק כ</h3>
<b>עַל אַרְבַּע קַרְנוֹתָיו.</b> שֶׁל מִזְבֵּחַ:
<b>פִּנּוֹת הָעֲזָרָה.</b> גַּג הַמִּזְבֵּחַ:
<b>וְכִפַּרְתָּהוּ.</b> תְּקַנַּח אוֹתוֹ מִדֶּרֶךְ חוֹל שֶׁבּוֹ, לְהַכְנִיסוֹ בִּקְדֻשָּׁה, לִהְיוֹתוֹ רָאוּי לְכַפֵּר עָלָיו מִזֶּה וּלְהַלָּן:
<h3>פסוק כא</h3>
<b>בְּמִפְקַד הַבַּיִת.</b> תִּרְגֵּם יוֹנָתָן: ״בַּאֲתַר דַּחֲזִי לְבֵיתָא״, כְּלוֹמַר: בְּמָקוֹם קָדוֹשׁ; וְלָשׁוֹן <b>בְּמִפְקַד הַבַּיִת</b> – מָקוֹם שֶׁהַבַּיִת כָּלֶה, כְּמוֹ ״לֹא נִפְקַד מִמֶּנּוּ אִישׁ״ (במדבר לא:מט). וְהוּא פַּר הַמִּלּוּאִים, כְּדֶרֶךְ שֶׁעָשׂוּ בַּמִּשְׁכָּן (ויקרא ח:ב), וְנִשְׂרַף אוֹתוֹ פַּר וְלֹא נֶאֱכַל; וְכֵן דָּרְשׁוּ רַבּוֹתֵינוּ בִּמְנָחוֹת (מה.): מִלּוּאִים הִקְרִיבוּ בִּימֵי עֶזְרָא כְּדֶרֶךְ שֶׁהִקְרִיבוּ בִּימֵי מֹשֶׁה:
<h3>פסוק כב</h3>
<b>תַּקְרִיב שְׂעִיר עִזִּים.</b> זֶה לֹא הָיָה בַּמִּשְׁכָּן; וּבַמִּלּוּאִים שֶׁל לֶעָתִיד לָבֹא – כָּךְ הֵם עַל פִּי הַדִּבּוּר:
<h3>פסוק כג</h3>
<b>מֵחַטֵּא.</b> מִלְּטַהֵר:
<h3>פסוק כה</h3>
<b>תְּמִימִים יַעֲשׂוּ.</b> לְעוֹלָה:
<h3>פסוק כז</h3>
<b>וְרָצִאתִי.</b> לְשׁוֹן רָצוֹן:
<h2>פרק מד</h2>
<h3>פסוק ב</h3>
<b>סָגוּר יִהְיֶה.</b> רַבּוֹתֵינוּ הֶעֱמִידוּ הַמִּקְרָא הַזֶּה בְּפִשְׁפָּשׁ הַדְּרוֹמִי שֶׁהָיָה לְשַׁעַר הַהֵיכָל; פִּשְׁפָּשׁ – פֶּתַח קָטָן. כָּךְ שָׁנִינוּ בְּמַסֶּכֶת מִדּוֹת (ד, ב): שְׁנֵי פִשְׁפָּשִׁין הָיוּ לוֹ לַשַּׁעַר הַגָּדוֹל, אֶחָד בְּדָרוֹם וְאֶחָד בְּצָפוֹן; שֶׁבְּדָרוֹם – לֹא נִכְנַס בּוֹ אָדָם מֵעוֹלָם, עָלָיו מְפֹרָשׁ עַל יְדֵי יְחֶזְקֵאל: <b>הַשַּׁעַר הַזֶּה יִהְיֶה סָגוּר</b>:
<b>בָּא בוֹ.</b> לֶעָתִיד לָבֹא:
<h3>פסוק ג</h3>
<b>אֶת הַנָּשִׂיא נָשִׂיא הוּא וְגוֹ׳.</b> אֶת הַנָּשִׂיא אֲנִי נוֹתֵן רְשׁוּת, נָשִׂיא הוּא וְחָשׁוּב, וְאֵין דַּרְכּוֹ לֵישֵׁב וְלֶאֱכוֹל עִם שְׁאָר הַכֹּהֲנִים בַּלְּשָׁכוֹת:
<b>הוּא יֵשֶׁב בּוֹ לֶאֱכֹל לֶחֶם.</b> בְּתוֹךְ חֲלָלוֹ:
<b>מִדֶּרֶךְ אוּלָם הַשַּׁעַר יָבוֹא.</b> כְּשֶׁהוּא נִכְנָס לְתוֹךְ הֶחָצֵר הַפְּנִימִית כְּדֵי לִיכָּנֵס לְשַׁעַר קָטָן זֶה לֶאֱכוֹל בּוֹ, דֶּרֶךְ <b>אוּלָם הַשַּׁעַר</b> הָעֲזָרָה שֶׁבְּמִזְרָח יִכָּנֵס לְתוֹךְ הָעֲזָרָה, וּבוֹ בַּדֶּרֶךְ יָשׁוּב כְּשֶׁיָּשׁוּב <b>יֵצֵא</b> בְּאוֹתוֹ הַדֶּרֶךְ שֶׁנִּכְנַס. וּלְפִי שֶׁהוּא אוֹמֵר לְמַטָּה (יחזקאל מו:ט) בְּעִנְיָן ״וּבְבֹא עַם הָאָרֶץ לִפְנֵי ה׳ בַּמּוֹעֲדִים הַבָּא דֶּרֶךְ וְגוֹ׳״, שֶׁצִּוָּה לַעֲשׂוֹת הָעֲזָרָה קַפַּנְדַּרְיָא – לְפִי שֶׁאוֹתָהּ בִּיאָה לִרְאִיַּת פָּנִים וְצָרִיךְ לְהֵרָאוֹת יָפֶה, הֻצְרַךְ לוֹמַר כָּאן בְּבִיאוֹת שֶׁל כָּל יְמוֹת הַשָּׁנָה שֶׁלֹּא יַעֲשֶׂנָּה קַפַּנְדַּרְיָא (ברכות ט,ה), לְפִי שֶׁאֵין בִּיאָה זוֹ לִרְאִיַּת פָּנִים כְּמוֹ שֶׁל רְגָלִים; וְכֵן הֵעִיד עוֹד לְמַטָּה בָּעִנְיָן פְּעָמִים רַבּוֹת:
מָצָאתִי. <b>אֶת הַנָּשִׂיא.</b> כֹּהֵן גָּדוֹל <b>נָשִׂיא הוּא</b>, וּמֵחֲשִׁיבוּתוֹ יְהֵא רַשַּׁאי <b>לֶאֱכוֹל</b> בָּשָׂר וְ<b>לֶחֶם</b> קָדָשִׁים <b>בּוֹ</b> אוֹתוֹ שַׁעַר שֶׁפּוֹתְחִין לוֹ בִּשְׁעַת אֲכִילָתוֹ:
<b>מִדֶּרֶךְ אוּלָם הַשַּׁעַר יָבוֹא.</b> דֶּרֶךְ אוּלָם שַׁעַר מִזְרָחִי יִכָּנֵס לָעֲזָרָה, וְיָבוֹא עַד אוֹתוֹ פִּשְׁפָּשׁ <b>לֶאֱכוֹל</b> בּוֹ לַחְמוֹ:
<b>וּמִדַּרְכּוֹ יֵצֵא.</b> שֶׁאֵין זֶה רָאוּי לְקַפַּנְדַּרְיָא כִּשְׁאָר שְׁעָרִים, וְכָל הַיּוֹם שֶׁלֹּא בִּשְׁעַת אֲכִילַת הַנָּשִׂיא יִהְיֶה סָגוּר:
<h3>פסוק ז</h3>
<b>בְּנֵי נֵכָר.</b> שֶׁנִּתְנַכְּרוּ מַעֲשָׂיו לְאָבִיו שֶׁבַּשָּׁמַיִם, זֶהוּ מְשׁוּמָּד; וְהֵם <b>עַרְלֵי לֵב</b> (זבחים כב:):
<b>וְעַרְלֵי בָשָׂר.</b> כֹּהֵן שֶׁמֵּתוּ אֶחָיו מֵחֲמַת מִילָה:
<h3>פסוק ח</h3>
<b>וַתְּשִׂימוּן לְשֹׁמְרֵי מִשְׁמַרְתִּי, בְּמִקְדָּשִׁי לָכֶם.</b> תְּשִׂימוּן לָכֶם, לְדַעְתְּכֶם, בְּמִקְדָּשִׁי אֲנָשִׁים רוֹצְחִים שֶׁאֵינָם רְאוּיִין לִהְיוֹת <b>שׁוֹמְרֵי מִשְׁמַרְתִּי</b>:
<h3>פסוק י</h3>
<b>כִּי אִם הַלְוִיִּם אֲשֶׁר רָחֲקוּ וְגוֹ׳.</b> כִּי אִם כֹּה תַּעֲשׂוּ לָהֶם, הַלְוִיִּם <b>אֲשֶׁר רָחֲקוּ מֵעָלַי</b> וְנַעֲשׂוּ מְשׁוּמָּדִים לַעֲבוֹדָה זָרָה, וְעַכְשָׁיו חָזְרוּ בָהֶם:
<b>וְנָשְׂאוּ עֲוֹנָם.</b> מִגֶּשֶׁת עוֹד אֶל מִזְבְּחִי, אֶל פְּקֻדּוֹת שֶׁל שַׁעֲרֵי הַבַּיִת, פְּקֻדּוֹת קוֹמַנְדִישָׁ״שׁ בְּלַעַ״ז, שׁוֹמְרִים וְשׁוֹטְרִים יִהְיוּ:
<h3>פסוק יא</h3>
<b>הֵמָּה יִשְׁחֲטוּ אֶת הָעוֹלָה.</b> עֲבוֹדָה הַכְּשֵׁרָה בְּזָרִים, וּבַעֲבָדִים וּבְנָשִׁים (זבחים לא:):
<h3>פסוק יב</h3>
<b>לְמִכְשׁוֹל עָוֹן.</b> כּוֹמְרִים לַעֲבוֹדָה זָרָה, לְהַמְשִׁיכָם לְכָךְ:
<h3>פסוק טו</h3>
<b>וְהַכֹּהֲנִים הַלְוִיִּם.</b> מִשֵּׁבֶט לֵוִי:
<b>בְּנֵי צָדוֹק.</b> לְפִי שֶׁהָיָה כֹּהֵן גָּדוֹל שֶׁשִּׁמֵּשׁ רִאשׁוֹן בַּמִּקְדָּשׁ בִּימֵי שְׁלֹמֹה, נִקְרְאוּ עַל שְׁמוֹ:
<b>בִּתְעוֹת.</b> קְנַאיִנְשַׁאַרְ״ר בְּלַעַ״ז:
<h3>פסוק יז</h3>
<b>אֶל שַׁעֲרֵי הֶחָצֵר הַפְּנִימִית.</b> לִפְנַי וְלִפְנִים בְּיוֹם הַכִּפּוּרִים:
<b>וְלֹא יַעֲלֶה עֲלֵיהֶם צֶמֶר.</b> תְּכֵלֶת שֶׁהָיָה בַּמְּעִיל וּבָאַבְנֵט (שמות לט:כד, כט) לֹא יִלְבָּשֶׁנּוּ בְּיוֹם הַכִּפּוּרִים בַּעֲבוֹדַת פְּנִים:
<b>וָבָיְתָה.</b> וְלִפְנִים:
<h3>פסוק יח</h3>
<b>פַּאֲרֵי.</b> קַאפִּיֵיל״שׁ בְּלַעַ״ז:
<b>לֹא יַחְגְּרוּ בַּיָּזַע.</b> שָׁנִינוּ בִּבְרַיְתָא: אֵין חוֹגְרִין בְּמָקוֹם שֶׁמְּזִיעִין, לֹא לְמַעְלָה מֵאֲצִילֵיהֶם וְלֹא לְמַטָּה מִמָּתְנֵיהֶם, שֶׁהוּא מְקוֹם זֵיעָה (זבחים יח:). אַנְלַאשׁוֹיִי״רָא בְּלַעַ״ז. לָשׁוֹן אַחֵר: אָסְרָה הַתּוֹרָה לַכֹּהֲנִים מַלְבּוּשֵׁי הַצֶּמֶר, כִּי הַצֶּמֶר מֵזִיעַ הַגּוּף וּמֵזִיעַ אֶת הַבָּשָׂר:
<h3>פסוק יט</h3>
<b>אֶל הֶחָצֵר הַחִיצוֹנָה.</b> לְפִי שֶׁהָיָה מְדַבֵּר בַּהֵיכָל לִפְנַי וְלִפְנִים וּקְרָאָם ״חָצֵר הַפְּנִימִית״ (יחזקאל מד:יז), וְאֶצְלָם יֵשׁ לוֹ לִקְרוֹת עֶזְרַת יִשְׂרָאֵל חָצֵר הַחִיצוֹנָה, לְכָךְ הֻצְרַךְ לִכְפּוֹל שְׁתֵּי פְּעָמִים, לוֹמַר שֶׁעַל עֶזְרַת נָשִׁים הוּא אוֹמֵר, מָקוֹם שֶׁכָּל יִשְׂרָאֵל נִכְנָסִין:
<b>וְהִנִּיחוּ אוֹתָם בְּלִשְׁכוֹת הַקֹּדֶשׁ.</b> כְּמוֹ שֶׁאָמַר מֹשֶׁה רַבֵּינוּ עָלָיו הַשָּׁלוֹם (ויקרא טז:כג) ״וּפָשַׁט אֶת בִּגְדֵי הַבַּד אֲשֶׁר לָבַשׁ וְהִנִּיחָם שָׁם״:
<b>וְלֹא יְקַדְּשׁוּ אֶת הָעָם.</b> תִּרְגֵּם יוֹנָתָן: ״וְלָא יִתְעָרְבוּן עִם עַמָּא בִּלְבוּשֵׁיהוֹן״, כְּלוֹמַר: לֹא יִגְּעוּ אֶל הָעָם <b>בְּבִגְדֵיהֶם</b> הַקְּדוֹשִׁים, שֶׁאֵין בִּגְדֵי חוֹל טְהוֹרִין אֵצֶל בִּגְדֵי הַקֹּדֶשׁ (ראה רש״י יחזקאל מב:יד):
<h3>פסוק כ</h3>
<b>וְרֹאשָׁם לֹא יְגַלֵּחוּ.</b> לְהַעֲבִיר אֶת כָּל הַשֵּׂעָר:
<b>וּפֶרַע לֹא יְשַׁלֵּחוּ.</b> גִּדּוּל שֵׂעָר לֹא יַרְבּוּ:
<b>כָּסוֹם יִכְסְמוּ.</b> כַּכֻּסֶּמֶת הַזּוֹ, שֶׁסְּדוּרִין בַּשִּׁבֹּלֶת רֹאשׁוֹ שֶׁל זֶה לְצַד עִקָּרוֹ שֶׁל זֶה; כָּךְ שָׁמַעְתִּי מִשְּׁמוֹ שֶׁל רַבִּי מְנַחֵם זַצַ״ל. וְיִתָּכֵן לְפָרְשׁוֹ לְשׁוֹן מִדַּת דָּבָר הַשָּׁוֶה, לֹא גְזִיזַת רֹאשׁ וְלֹא גִּדּוּל שֵׂעָר, אֶלָּא בְּמִדָּה שָׁוָה; אמולי״ר בְּלַעַ״ז:
<h3>פסוק כא</h3>
<b>בְּבוֹאָם אֶל הֶחָצֵר הַפְּנִימִית.</b> אֶל הַהֵיכָל:
<h3>פסוק כב</h3>
<b>כִּי אִם בְּתוּלוֹת.</b> יִקְּחוּ הַכֹּהֲנִים הַגְּדוֹלִים, אֲבָל יֵשׁ מִן הַכֹּהֲנִים אֲשֶׁר יִקְּחוּ אֶת הָאַלְמָנָה, כְּגוֹן הֶדְיוֹטִין, וְזֶהוּ <b>מִכֹּהֵן יִקָּחוּ</b> – יֵשׁ מִן הַכֹּהֵן שֶׁמּוּתָּרִין בְּאַלְמָנָה, מָצָאתִי:
<b>אֲשֶׁר תִּהְיֶה אַלְמָנָה.</b> גְּמוּרָה, פְּרָט לִגְרוּשָׁה וַחֲלוּצָה, אַף עַל פִּי שֶׁפְּנוּיָה הִיא, אֲסוּרָה אַף לְהֶדְיוֹט (קדושין עח.):
<h3>פסוק כו</h3>
<b>וְאַחֲרֵי טָהֳרָתוֹ.</b> אַחַר פְּרִישָׁתוֹ מִן הַמֵּת; כָּךְ שְׁנוּיָה בְּמוֹעֵד קָטָן (מועד קטן טו:):
<h3>פסוק כז</h3>
<b>וּבְיוֹם בֹּאוֹ.</b> תְּחִלָּה <b>אֶל הַקֹּדֶשׁ</b> לְהִתְחַנֵּךְ לַעֲבוֹדָה. <b>יַקְרִיב חַטָּאתוֹ</b> זוֹ עֲשִׂירִית הָאֵיפָה שֶׁלּוֹ; כָּךְ שְׁנוּיָה בְּמוֹעֵד קָטָן (טו, ב – טז, א), שֶׁכֹּהֵן הֶדְיוֹט טָעוּן עֲשִׂירִית הָאֵיפָה בְּיוֹם חִנּוּכוֹ, כְּעִנְיָן שֶׁנֶּאֱמַר ״זֶה קָרְבַּן אַהֲרֹן וּבָנָיו וְגוֹ׳״ (ויקרא ו:יג), וּכְמוֹ שֶׁמְּפֹרָשׁ בְּמַסֶּכֶת מְנָחוֹת (עח, א):
<h3>פסוק כח</h3>
<b>וְהָיְתָה לָהֶם.</b> הַכְּהֻנָּה <b>לְנַחֲלָה</b>:
<h3>פסוק כט</h3>
<b>חֵרֶם.</b> לְשׁוֹן קֹדֶשׁ; וְכֵן כָּל לְשׁוֹן חֶרְמָה שֶׁהוּא עַל הַקֹּדֶשׁ (ויקרא כז:כח):
<h3>פסוק ל</h3>
<b>לְהָנִיחַ.</b> אַפּוֹשִׁי״ר בְּלַעַ״ז, כְּמוֹ ״וַיָּנַח בְּכָל גְּבוּל מִצְרָיִם״ (שמות י:יד):
<h3>פסוק לא</h3>
<b>כָּל נְבֵלָה וּטְרֵפָה וְגוֹ׳.</b> לְפִי שֶׁהֻתְּרָה לָהֶם מְלִיקַת חַטַּאת הָעוֹף, שֶׁהִיא נְבֵלָה וּטְרֵפָה, הֻצְרַךְ לְהַזְהִירָם עַל שְׁאָר נְבֵלוֹת וּטְרֵפוֹת; כָּךְ פֵּרְשׁוּ רַבּוֹתֵינוּ (מנחות מה.):
<h2>פרק מה</h2>
<h3>פסוק א</h3>
<b>וּבְהַפִּילְכֶם אֶת הָאָרֶץ בְּנַחֲלָה.</b> שֶׁעֲתִידִים לַחֲלוֹק אֶת אֶרֶץ יִשְׂרָאֵל לִשְׁנֵים עָשָׂר רְצוּעוֹת; לֹא כַּחֲלוּקָה הָרִאשׁוֹנָה שֶׁהָיְתָה לָרַב כְּפִי מִנְיָנוֹ וְלַמְּעַט כְּפִי פְּקוּדָיו (במדבר כו:נד), וְהָיוּ שְׁנֵי שְׁבָטִים אוֹ שְׁלֹשָׁה בִּרְצוּעָה אַחַת, עַכְשָׁיו הַחֲלָקִים שָׁוִים וְכְּשׁוּרוֹת הַכֶּרֶם, מִפְּאַת יָם עַד פְּאַת קָדִים, כְּמוֹ שֶׁמְּפֹרָשׁ בְּסוֹף הַסֵּפֶר (יחזקאל מח):
<b>תְּרוּמָה לַה׳.</b> לִבְנוֹת בֵּית הַמִּקְדָּשׁ הַזֶּה בּוֹ:
<h3>פסוק ב</h3>
<b>יִהְיֶה מִזֶּה.</b> מִן הַתְּרוּמָה הַזּוֹ יִהְיֶה לְצֹרֶךְ <b>הַקֹּדֶשׁ</b> לְהַר הַבַּיִת <b>חֲמֵשׁ מֵאוֹת</b> קָנִים, וְהַמּוֹתָר לְבָתִּים לַכֹּהֲנִים, כְּמוֹ שֶׁמְּפֹרָשׁ בְּסוֹף הַסֵּפֶר (יחזקאל מח:ח-כא):
<h3>פסוק ג</h3>
<b>וּמִן הַמִּדָּה הַזֹּאת.</b> בְּקָנֶה הַמִּדָּה שֶׁנִּמְדַּד בּוֹ רִבּוּעַ הַר הַבַּיִת חֲמֵשׁ מֵאוֹת עַל חֲמֵשׁ מֵאוֹת, כְּמוֹ שֶׁאָמוּר בָּעִנְיָן שֶׁל מַעְלָה (יחזקאל מב:כ): ״לְאַרְבַּע רוּחוֹת מְדָדוֹ חוֹמָה לוֹ סָבִיב״, ״חֲמֵשׁ מֵאוֹת קָנִים וְגוֹ׳״ (יחזקאל מב:טז-יט):
<b>תָּמוֹד אֹרֶךְ חֲמִשָּׁה וְעֶשְׂרִים אֶלֶף.</b> קָנִים, <b>וְרֹחַב עֲשֶׂרֶת אֲלָפִים</b> קָנִים; וּלְפִי שֶׁלֹּא פֵּרֵשׁ בַּפָּסוּק רִאשׁוֹן מַה הֵן <b>חֲמִשָּׁה וְעֶשְׂרִים אֶלֶף</b>, אִם קָנִים אִם אַמּוֹת, הֻצְרַךְ לוֹמַר שֶׁ<b>חֲמִשָּׁה וְעֶשְׂרִים</b> מִדּוֹת – בִּקְנֵה הַמִּדָּה שֶׁנִּמְדְּדוּ בָּהּ חֲמֵשׁ מֵאוֹת עַל חֲמֵשׁ מֵאוֹת שֶׁל הַר הַבַּיִת נִמְדָּדִין אֲלָפִים הַלָּלוּ לַתְּרוּמָה:
<h3>פסוק ד</h3>
<b>קֹדֶשׁ מִן הָאָרֶץ.</b> סָרֵס אֶת הַמִּקְרָא: מוֹתַר הַקֹּדֶשׁ אֲשֶׁר מִן הָאָרֶץ <b>הוּא יִהְיֶה לַכֹּהֲנִים מְשָׁרְתֵי הַמִּקְדָּשׁ הַקְּרֵבִים וְגוֹ</b>׳; <b>קֹדֶשׁ מִן הָאָרֶץ</b> הִיא הַתְּרוּמָה הַזֹּאת:
<b>לַכֹּהֲנִים מְשָׁרְתֵי הַמִּקְדָּשׁ יִהְיֶה.</b> הָעוֹדֵף עַל חֲמֵשׁ מֵאוֹת שֶׁל הַר הַבַּיִת: שְׁנֵים עָשָׂר אֶלֶף וּמָאתַיִם וַחֲמִשִּׁים לַמִּזְרָח, וּכְנֶגְדָּן לַמַּעֲרָב, וְהַמִּקְדָּשׁ בָּאֶמְצַע, וְאַרְבַּעַת אֲלָפִים וּשְׁבַע מֵאוֹת וַחֲמִשִּׁים לַצָּפוֹן, וּכְנֶגְדָּן לַדָּרוֹם:
<b>וְהָיָה לָהֶם מָקוֹם לְבָתִּים.</b> הָעוֹדֵף הַזֶּה שֶׁסָּבִיב הַמִּקְדָּשׁ:
<b>וּמִקְדָּשׁ לַמִּקְדָּשׁ.</b> וַחֲמֵשׁ מֵאוֹת עַל חֲמֵשׁ מֵאוֹת הָאֶמְצָעִיִּים (יחזקאל מה:ב) יִהְיוּ מְקֻדָּשִׁים לְצֹרֶךְ הַמִּקְדָּשׁ, אִישִׁיינְטִיג״יאָה אַלְשִׁיינְטוּאִיירָא בְּלַעַ״ז:
<h3>פסוק ה</h3>
<b>וַחֲמִשָּׁה וְעֶשְׂרִים אֶלֶף.</b> קָנִים <b>אֹרֶךְ וַעֲשֶׂרֶת אֲלָפִים רֹחַב</b> – תָּרִימוּ רְצוּעָה אַחֶרֶת, אֵצֶל זוֹ בִּדְרוֹמָהּ שֶׁל זוֹ, לְצֹרֶךְ הַלְוִיִּם; כָּךְ מְפֹרָשׁ בְּסוֹף הַסֵּפֶר, שֶׁהִיא בַּדָּרוֹם (יחזקאל מח:י-יג). מצאתי, <b>עֶשְׂרִים לְשָׁכֹת</b> יִהְיֶה לַלְוִיִּם בְּהֶיקֵּף הַמִּקְדָּשׁ, לִשְׁמֹר הַבַּיִת וּלְנוֹי, וּמוֹתַר הָרְצוּעוֹת יַעֲשׂוּ לְצָרְכֵיהֶם, תוספות:
<h3>פסוק ו</h3>
<b>וַאֲחֻזַּת הָעִיר.</b> בְּהֶיקֵּף הָעִיר, <b>אֲחֻזַּת</b> מוֹשַׁב חוֹל שֶׁלָּהּ, לִבְנוֹת בָּהּ יִשְׂרָאֵל בָּתִּים:
<b>תִּתְּנוּ חֲמֵשֶׁת אֲלָפִים רֹחַב.</b> בִּדְרוֹמָהּ שֶׁל שְׁנִיָּה, וְאֹרֶךְ כְּמִדַּת שְׁתֵּי הָרְצוּעוֹת; נִמְצֵאת כָּל הַתְּרוּמָה מְרֻבַּעַת: עֶשְׂרִים וַחֲמִשָּׁה עַל עֶשְׂרִים וַחֲמִשָּׁה אֲלָפִים:
<b>לְעֻמַּת תְּרוּמַת הַקֹּדֶשׁ.</b> כְּלוֹמַר: בְּמִדַּת אֹרֶךְ רְצוּעוֹת תְּרוּמַת הַקֹּדֶשׁ:
<b>לְכָל בֵּית יִשְׂרָאֵל יִהְיֶה.</b> אוֹתָהּ רְצוּעָה שְׁלִישִׁית תִּהְיֶה מוֹשָׁב לַזָּרִים:
<h3>פסוק ז</h3>
<b>וְלַנָּשִׂיא מִזֶּה וּמִזֶּה לִתְרוּמַת הַקֹּדֶשׁ וְלַאֲחֻזַּת הָעִיר.</b> בְּסוֹף הַפָּרָשָׁה הוּא חוֹלֵק אֶת אֶרֶץ יִשְׂרָאֵל מִמִּזְרָחָהּ לְמַעַרְבָהּ לִשְׁלוֹשׁ עֶשְׂרֵה רְצוּעוֹת, שְׁתֵּים עֶשְׂרֵה לְמִנְיָן הַשְּׁבָטִים, וְכָל אַחַת עֶשְׂרִים וְחָמֵשׁ אֶלֶף קָנִים רֹחַב וְאָרְכָּן כְּאֹרֶךְ כָּל אֶרֶץ יִשְׂרָאֵל, וּרְצוּעָה אַחַת לִדְרוֹמָהּ, אַרְכָּה מִן הַגְּבוּל מִזְרָח וְעַד גְּבוּל מַעֲרָב, וְרָחְבָּהּ עֶשְׂרִים וַחֲמִשָּׁה אֲלָפִים קָנִים, כִּשְׁאַר כָּל חֵלֶק וְחֵלֶק. וּמֵאוֹתָהּ רְצוּעָה הוּא תּוֹרֵם בְּאֶמְצָעִיתָהּ שָׁלוֹשׁ רְצוּעוֹת הַלָּלוּ הָאֲמוּרוֹת לְמַעְלָה, שֶׁהֵם עֶשְׂרִים וַחֲמִשָּׁה אֲלָפִים עַל עֶשְׂרִים וַחֲמִשָּׁה אֲלָפִים, וְהָעוֹדֵף עֲלֵיהֶם לַמִּזְרָח עַד סוֹף הַגְּבוּל הָאָרֶץ, וְכֵן לַמַּעֲרָב, יִהְיֶה לַנָּשִׂיא מִזֶּה וּמִזֶּה לַמִּזְרָח וּלְמַעֲרַב:
<b>אֶל פְּנֵי תְרוּמַת הַקֹּדֶשׁ וְאֶל פְּנֵי אֲחֻזַּת הָעִיר.</b> כְּנֶגֶד כָּל רֹחַב שְׁלֹשָׁה הָרְצוּעוֹת הַמֻּבְדָּלוֹת לִתְרוּמַת הַקֹּדֶשׁ שֶׁל רְצוּעוֹת הַכֹּהֲנִים וְהַלְוִיִּם וַאֲחֻזַּת הָעִיר:
<b>מִפְּאַת יָם יָמָּה.</b> מִמַּעֲרַב תְּרוּמַת הַקֹּדֶשׁ וְהָעִיר עַד מַעֲרַב הַגְּבוּל:
<b>וּמִפְּאַת קֵדְמָה קָדִימָה.</b> וּמִמִּזְרָח הַתְּרוּמָה לְמֶצֶר מִמִּזְרָח, <b>לְעֻמַּת אַחַד הַחֲלָקִים</b> שֶׁל שְׁבָטִים הַמְפֹרָשִׁין בְּסוֹף הַסֵּפֶר (יחזקאל מח:כא), שֶׁהֵם <b>מִגְּבוּל יָם</b> שֶׁל אֶרֶץ יִשְׂרָאֵל, עַד <b>גְּבוּל</b> קָדִים:
<h3>פסוק ח</h3>
<b>לָאָרֶץ יִהְיֶה לוֹ לַאֲחֻזָּה.</b> תַּרְגּוּם יוֹנָתָן: ״דָּא אַרְעָא תְּהֵא רַבָּא לְאַחֲסָנְתָא״:
<b>וְלֹא יוֹנוּ.</b> לְשׁוֹן אוֹנָאַת מָמוֹן, שֶׁגּוֹזְלִין אֶת נַחֲלָתָם:
<h3>פסוק ט</h3>
<b>הָרִימוּ גְרֻשׁוֹתֵיכֶם.</b> סַלְּקוּ אֶת שֶׁאַתֶּם מְגָרְשִׁים אֶת עַמִּי מִנַּחֲלָתָם:
<h3>פסוק י</h3>
<b>וְאֵיפַת.</b> לְמִדַּת הַיָּבֵשׁ:
<b>וּבַת.</b> לְמִדַּת הַלַּח:
<h3>פסוק יא</h3>
<b>הָאֵיפָה וְהַבַּת.</b> לְשׁוֹן מִדָּה, חֹמֶר וְכוֹר (יחזקאל מה:יד) מוֹיִ״י בְּלַעַ״ז:
<b>תֹּכֶן אֶחָד.</b> לְשׁוֹן מִנְיָן, כְּמוֹ ״וְתֹכֶן לְבֵנִים תִּתֵּנוּ״ (שמות ה:יח); מִדָּה אַחַת: זוֹ עֲשִׂירִית לְחֹמֶר שֶׁל יָבֵשׁ, שֶׁהוּא שְׁלֹשִׁים סְאִין, וְזוֹ עֲשִׂירִית לְחֹמֶר הַלַּח:
<b>לָשֵׂאת.</b> כְּמוֹ לָקַחַת, וְכֵן תִּרְגֵּם יוֹנָתָן: ״לְמֵיסַב״. <b>לָשֵׂאת מַעְשַׂר הַחֹמֶר</b> תִּהְיֶה <b>הַבַּת</b>, וְכֵן <b>עֲשִׂירִית לַחֹמֶר</b> יָבֵשׁ:
<b>הָאֵיפָה אֶל הַחֹמֶר יִהְיֶה מַתְכֻּנְתּוֹ.</b> סְכוּם חֶשְׁבּוֹן הַבַּת וְהָאֵיפָה לְפִי גֹּדֶל הַחֹמֶר יִהְיֶה, מָצָאתִי, אִם יוֹסִיפוּ בַּחֹמֶר יוֹסִיפוּ בַּבַּת, אִם יִפְחֲתוּהוּ מִזֶּה יִפְחֲתוּהוּ מִזֶּה, שֶׁיְּכַוֵּן מַעְשְׂרוֹ לוֹ:
<h3>פסוק יב</h3>
<b>וְהַשֶּׁקֶל עֶשְׂרִים גֵּרָה.</b> ״עֶשְׂרִים מָעִין״ (תרגום יונתן):
<b>עֶשְׂרִים שְׁקָלִים חֲמִשָּׁה וְעֶשְׂרִים שְׁקָלִים עֲשָׂרָה וַחֲמִשָּׁה שֶׁקֶל.</b> הֲרֵי שִׁשִּׁים שְׁקָלִים:
<b>הַמָּנֶה יִהְיֶה לָכֶם.</b> לוּצוֹנְ״ט בְּלַעַ״ז; וּמְנַחֵם חִבְּרוֹ לְשׁוֹן מִנְיָן. וַהֲרֵי יֵשׁ כָּאן מָאתַיִם וְאַרְבָּעִים זוּז; מִכָּאן שֶׁהָיָה מָנֶה שֶׁל קֹדֶשׁ כָּפוּל, וְהוֹסִיפוּ עָלָיו בִּימֵי יְחֶזְקֵאל שְׁתוּת – הֲרֵי מָאתַיִם וְאַרְבָּעִים (בבא בתרא צ.-צ:). וּכְשֶׁחִלְּקוֹ הַכָּתוּב לִשְׁלֹשָׁה, וְלֹא כָתַב סְתָם שִׁשִּׁים שְׁקָלִים יִהְיֶה לָכֶם הַמָּנֶה – צִוָּה לַעֲשׂוֹת מִמֶּנּוּ מִשְׁקָל שְׁלִישִׁיתוֹ וּמִשְׁקָל רְבִיעִיתוֹ וּמִשְׁקָל מָנֶה שֶׁל חוֹל שֶׁהָיָה מִתְּחִלָּה; וְכֵן תִּרְגֵּם יוֹנָתָן: ״תְּלָתוּת מַנְיָא עֶסְרִין סִלְעִין, מָנֵי כַסְפָּא עֶסְרִין וַחֲמֵשׁ סִלְעִין, רַבְעוּת מַנְיָא חֲמֵשׁ עֶסְרֵי סִלְעִין, כּוּלְהוֹן שִׁתִּין מָנִין, וּמַנָּא רַבָּא – קוּדְשָׁא יְהֵא לְכוֹן״:
<h3>פסוק יג</h3>
<b>שִׁשִּׁית הָאֵיפָה מֵחֹמֶר הַחִטִּים.</b> הֲרֵי אֶחָד מִשִּׁשִּׁים; הַפּוֹחֵת לֹא יִפְחוֹת מִכָּאן, וְזֶה הוּא שֶׁאָמְרוּ (משנה תרומות ד, ג): עַיִן רָעָה אֶחָד מִשִּׁשִּׁים:
<b>וְשִׁשִּׁיתֶם.</b> וּתְחַלְּקוּ אֶחָד מִשִּׁשָּׁה בָּאֵיפָה לִתְרוּמַת חֹמֶר הַשְּׂעוֹרִים:
<h3>פסוק יד</h3>
<b>וְחֹק הַשֶּׁמֶן.</b> לְמַעֲשֵׂר:
<b>הַבַּת הַשֶּׁמֶן וְגוֹ׳.</b> הַבַּת שֶׁהִיא מִדַּת הַשֶּׁמֶן, זוֹ הִיא <b>מַעְשַׂר הַבַּת</b> יְהִי <b>מִן הַכֹּר</b>. מָצָאתִי הָעִשּׂוּר שֶׁהַבַּת מֵעֲשֶׂרֶת מִן הַכּוּר יִהְיֶה. כֵּיצַד (<b>מַעְשַׂר הַבַּת מִן הַכֹּר</b> עֲשִׂירִית שֶׁל בַּת עַל הַכּוּר הוּא, די״ץ מזור״ש בְּלַעַ״ז; תֵּבָה זוֹ מְשַׁמֶּשֶׁת עַל עַצְמָהּ וְעַל אֲחֵרִים, כְּמוֹ ״עֲבוֹדַת הַקֹּדֶשׁ״ (במדבר ז:ט) וַ״עֲבוֹדַת בְּנֵי מְרָרִי״ (במדבר ד:לג) סא״א):
<b>עֲשֶׂרֶת הַבַּתִּים.</b> יִהְיֶה לָכֶם הַ<b>חֹמֶר</b>, וְאָז יִתָּכֵן לִטֹּל הֵימֶנּוּ בַּת אַחַת לְמַעֲשֵׂר:
<b>כִּי עֲשֶׂרֶת הַבַּתִּים חֹמֶר.</b> לְפִי שֶׁהַחֹמֶר יִהְיֶה לָכֶם עֶשֶׂר בַתִּים, וְכֵן תִּרְגֵּם יוֹנָתָן: ״חַד מִן עַסְרָא הֲוָיא בֵּיתָא בְּכוֹרָא, אֲרֵי עֲסַר בֵּיתִין כּוֹרָא״:
<h3>פסוק טו</h3>
<b>וְשֶׂה אַחַת מִן הַצֹּאן.</b> מְיֻחָד שֶׁבְּצֹאנוֹ, וְכֵן אָמַר מֹשֶׁה ״מִבְחַר נִדְרֵיכֶם״ (דברים יב:יא). לומיי״לור בְּלַעַ״ז:
<b>מִן הַמָּאתַיִם מִמַּשְׁקֵה יִשְׂרָאֵל.</b> דָּרְשׁוּ רַבּוֹתֵינוּ (פסחים מח.) לְעִנְיַן הַנְּסָכִים, מִמּוֹתַר שְׁתֵּי מָאוֹת שֶׁנִּשְׁתַּיְּרוּ בַּבּוֹר שֶׁנָּפַל לְתוֹכוֹ יַיִן שֶׁל עָרְלָה אוֹ שֶׁל כִּלְאֵי הַכֶּרֶם; מִכָּאן לְעָרְלָה וְכִלְאֵי הַכֶּרֶם שֶׁבְּטֵלִין בְּמָאתַיִם:
<b>מִמַּשְׁקֵה יִשְׂרָאֵל.</b> מִן הַמֻּתָּר לְיִשְׂרָאֵל, כָּל קָרְבְּנוֹתֵיהֶם יִהְיוּ מַשְׁקֶה הָרָאוּי לְיִשְׂרָאֵל. כָּל עִקַּר הַסְּעוּדָה קְרוּיָה עַל שֵׁם הַמַּשְׁקֶה, כְּלוֹמַר: הָאֲכִילָה עִם הַשְּׁתִיָּה תְּהֵא מִן הַמֻּתָּר לְיִשְׂרָאֵל:
<h3>פסוק טז</h3>
<b>אֶל הַתְּרוּמָה הַזֹּאת.</b> הָאֲמוּרָה לְמַעְלָה (פסוק יג ואילך), לְדַעַת כָּל עַמֵּי הָאָרֶץ תִּהְיֶה:
<h3>פסוק יז</h3>
<b>וְעַל הַנָּשִׂיא.</b> אוֹמֵר אֲנִי, שֶׁהַנָּשִׂיא הַזֶּה – בְּכֹהֵן גָּדוֹל מְדַבֵּר, וְכֵן כָּל הַנָּשִׂיא שֶׁבָּעִנְיָן; וְשָׁמַעְתִּי מִשְּׁמוֹ שֶׁל רַבִּי מְנַחֵם, שֶׁבְּמֶלֶךְ מְדַבֵּר:
<h3>פסוק יח</h3>
<b>כֹּה אָמַר אֲדֹנָי אֱלֹהִים בָּרִאשׁוֹן בְּאֶחָד לַחֹדֶשׁ תִּקַּח פַּר בֶּן בָּקָר תָּמִים.</b> הוּא פַּר הַמִּלּוּאִים הָאָמוּר בְּרֹאשׁ הָעִנְיָן (יחזקאל מג:יח-כז); וְלִמֵּד כָּאן שֶׁיִּהְיוּ הַמִּלּוּאִים בְּאֶחָד בְּנִיסָן:
<b>וְחִטֵּאתָ.</b> וְטִהַרְתָּ:
<h3>פסוק כ</h3>
<b>וְכֵן תַּעֲשֶׂה בְּשִׁבְעָה בַחֹדֶשׁ.</b> יֵשׁ לוֹמַר: <b>וְכֵן תַּעֲשֶׂה</b> כָּל שִׁבְעָה, וְכֵן הוּא אוֹמֵר לְמַעְלָה ״שִׁבְעַת יָמִים יְכַפְּרוּ עַל הַמִּזְבֵּחַ״ (יחזקאל מג:כו). וְרַבּוֹתֵינוּ כָּךְ פֵּרְשׁוּהוּ בִּמְנָחוֹת (מנחות מה.): <b>וְכֵן תַּעֲשֶׂה</b> פַּר שֶׁאֵינוֹ נֶאֱכָל, <b>בְּשִׁבְעָה</b> שְׁבָטִים, שֶׁחִדְּשׁוּ דָבָר וְהוֹרוּ בֵּית דִּין שֶׁלָּהֶן שֶׁחֵלֶב מֻתָּר, וְעָשׂוּ שִׁבְעָה שְׁבָטִים, שֶׁהֵם רֹב צִבּוּר, עַל פִּיהֶם – שֶׁמְּבִיאִין פַּר הֶעְלֵם דָּבָר:
<b>מֵאִישׁ שׁוֹגֶה וּמִפֶּתִי וגו׳.</b> הֲרֵי זֶה מִקְרָא מְסֹרָס: <b>וְכִפַּרְתֶּם אֶת הַבַּיִת מֵאִישׁ שׁוֹגֶה וּמִפֶּתִי</b>. אַחַר שִׁבְעַת יְמֵי הַמִּלּוּאִים, שֶׁיְּהֵא הַמִּזְבֵּחַ מְחֻנָּךְ, יָבִיאוּ חַטָּאוֹתָם וַאֲשָׁמוֹתָם וְיִתְכַּפְּרוּ; שֶׁבִּזְמַן שֶׁיִּשְׂרָאֵל מְכֻפָּרִים, הַבַּיִת מְכֻפָּר:
<h3>פסוק כא</h3>
<b>שְׁבֻעוֹת יָמִים.</b> עַל שֵׁם שֶׁמַּתְחִילִין מִמֶּנּוּ לִסְפֹּר שִׁבְעָה שָׁבוּעוֹת, מָצָאתִי:
<b>מַצּוֹת יֵאָכֵל.</b> מַצּוֹת יֵאָכְלוּ בּוֹ בֶּחָג:
<h3>פסוק כב</h3>
<b>וְעָשָׂה הַנָּשִׂיא בַּיּוֹם הַהוּא וגו׳.</b> רַבּוֹתֵינוּ אָמְרוּ (שבת יג:) שֶׁבִּקְּשׁוּ לִגְנֹז סֵפֶר יְחֶזְקֵאל, שֶׁהָיוּ דְבָרָיו סוֹתְרִין דִּבְרֵי תוֹרָה, בְּרַם זָכוּר לְטוֹב חֲנַנְיָה בֶּן חִזְקִיָּהוּ בֶּן גָּרוֹן שֶׁיָּשַׁב בַּעֲלִיָּה וּדְרָשׁוֹ. וּבַעֲוֹנִינוּ נֶעְלַם מִמֶּנּוּ מַה שֶּׁדָּרַשׁ בַּקָּרְבָּנוֹת הָאֵלֶּה, פַּר בְּאַרְבָּעָה עָשָׂר בְּנִיסָן לָמָּה; וְאוֹמֵר אֲנִי: שֶׁמָּא בְּאַרְבָּעָה עָשָׂר בְּנִיסָן שֶׁל פֶּסַח רִאשׁוֹן, שֶׁנִּתְחַנֵּךְ בּוֹ הַבַּיִת עוֹמֵד, וּפַר זֶה בָּא תַּחַת עֵגֶל בֶּן בָּקָר שֶׁהִקְרִיב אַהֲרֹן בַּשְּׁמִינִי לַמִּלּוּאִים (ויקרא ט:ב); וּמַגִּיד, שֶׁאִם לֹא הִקְרִיבוֹ בַּשְּׁמִינִי לַמִּלּוּאִים, יַקְרִיבֶנּוּ בְּאַרְבָּעָה עָשָׂר בְּנִיסָן כְּדֵי שֶׁיִּתְחַנֵּךְ לָעֲבוֹדָה קֹדֶם יוֹם טוֹב, לְפִי שֶׁעָלָיו קָרְבָּנוֹת וְעוֹלַת הַמּוֹעֵד לַעֲשׂוֹת, כְּמוֹ שֶׁאָמוּר לְמַעְלָה <b>וְעַל הַנָּשִׂיא יִהְיֶה הָעוֹלוֹת וְהַמִּנְחָה וְהַנֶּסֶךְ בֶּחַגִּים וְגוֹ׳</b>:
<h3>פסוק כג</h3>
<b>שִׁבְעַת פָּרִים וְשִׁבְעַת אֵילִים תְּמִימִים לַיּוֹם.</b> וְהַתּוֹרָה אָמְרָה ״פָּרִים בְּנֵי בָקָר שְׁנַיִם וְאַיִל אֶחָד״ (במדבר כח:יא)! אֵין לִי לְהַעֲמִיד מִקְרָא זֶה אֶלָּא שִׁבְעָה פָּרִים וְשִׁבְעָה אֵילִים לְשִׁבְעַת הַיָּמִים, פַּר לַיּוֹם וְאַיִל לַיּוֹם, וּבָא לְלַמֵּד שֶׁאֵין הַפָּרִים מְעַכְּבִין זֶה אֶת זֶה, וְלֹא הָאֵילִים מְעַכְּבִין זֶה אֶת זֶה. וְכֵן שָׁנִינוּ בִּמְנָחוֹת (מה.), אַךְ לֹא הֵבִיאוּ מִן הַמִּקְרָא הַזֶּה רְאָיָה, אֶלָּא מִמִּקְרָא שֶׁנֶּאֱמַר לְמַטָּה ״וּבְיוֹם הַחֹדֶשׁ פַּר בֶּן בָּקָר תְּמִימִים וְשֵׁשֶׁת כְּבָשִׂים וְאַיִל״ (יחזקאל מו:ו); וְשֶׁמָּא אַף זֶה בָּא לְלַמֵּד כֵּן; וְכֵן פֵּרוּשׁוֹ: <b>שִׁבְעָה פָּרִים וְשִׁבְעָה אֵילִים לַיּוֹם</b>. צֵרוּף דְּבַר יוֹם בְּיוֹמוֹ עוֹלִים שִׁבְעָה פָּרִים לְשִׁבְעַת הַיָּמִים:
<b>וְחַטָּאת שְׂעִיר עִזִּים לַיּוֹם.</b> שְׂעִירֵי הָרְגָלִים:
<h3>פסוק כד</h3>
<b>וּמִנְחָה אֵיפָה לַפָּר.</b> מִנְחַת הַנְּסָכִים אֵיפָה לַפָּר, אֵינִי יוֹדֵעַ מַה הוּא, שֶׁהֲרֵי אָמְרָה תּוֹרָה ״שְׁלֹשָׁה עֶשְׂרוֹנִים״ (במדבר כח:כ), וְיֵשׁ לוֹמַר: אֵיפַת קֶמַח לְהוֹצִיא סֹלֶת עִשָּׂרוֹן מִן הַסְּאָה, שֶׁהָאֵיפָה שָׁלֹשׁ סְאִין. וְ<b>אֵיפָה לַפָּר</b> לִמֶּדְךָ שֶׁאִם לֹא מָצָא סֹלֶת מְנֻפָּה כָּל כָּךְ, יָבִיא מִשֶּׁל עִשָּׂרוֹן לַסְּאָה:
<b>וְאֵיפָה לָאַיִל.</b> אַף זוֹ קֶמַח, לְהוֹצִיא מִמֶּנָּה שְׁנֵי עֶשְׂרוֹנִים סֹלֶת מְנֻפָּה כָּל צָרְכָּהּ, כְּמוֹ שֶׁשָּׁנִינוּ (מנחות עו:): שְׁתֵּי הַלֶּחֶם – שְׁתֵּי עֶשְׂרוֹנִים מִשָּׁלֹשׁ סְאִין:
<b>הִין לָאֵיפָה.</b> לֹא יָדַעְתִּי לָמָּה. וְיֵשׁ לוֹמַר: לֹא שֶׁיַּקְרִיב הַהִין כֻּלּוֹ, אֶלָּא שְׁנָתוֹת הָיוּ בַּהִין (משנה מנחות ט:), וְיַקְרִיב שֶׁמֶן לְפִי הַסֹּלֶת כְּמִשְׁפַּט הַזֶּבַח, לַפָּר כְּמִשְׁפָּטוֹ וְלָאַיִל כְּמִשְׁפָּטוֹ, לְפִי שְׁנָתוֹת שֶׁל הִין:
<h2>פרק מו</h2>
<h3>פסוק א</h3>
<b>שַׁעַר הֶחָצֵר הַפְּנִימִית הַפּוֹנֶה קָדִים וְגוֹ׳.</b> שָׁנוּ רַבּוֹתֵינוּ בְּמַסֶּכֶת מִדּוֹת (ד, ב): שְׁנֵי פִשְׁפְּשִׁין הָיוּ לוֹ לְשַׁעַר הַהֵיכָל, אֶחָד בַּדָּרוֹם וְאֶחָד בַּצָּפוֹן; שֶׁבַּדָּרוֹם – עָלָיו מְפֹרָשׁ בַּקַּבָּלָה (יחזקאל מד:ב) ״אִישׁ לֹא יָבֹא בוֹ וְהָיָה סָגוּר״:
<h3>פסוק ב</h3>
<b>דֶּרֶךְ אוּלָם הַשַּׁעַר מִחוּץ.</b> כְּמוֹ שֶׁאָמוּר לְמַעְלָה ״וְאֵילַמָּיו אֶל הֶחָצֵר הַחִיצוֹנָה״ (יחזקאל מ:לא). <b>דֶּרֶךְ אוּלָם הַשַּׁעַר</b> – שֶׁל עֲזָרָה; כְּלוֹמַר: יִכָּנֵס בְּ<b>דֶרֶךְ שַׁעַר</b> מִזְרָחִי, שֶׁהוּא מְשַׁמֵּשׁ כְּנִיסָה וִיצִיאָה, וּבָא לוֹ לְאוֹתוֹ הַפִּשְׁפֵּשׁ:
<b>וְעָמַד עַל מְזוּזַת הַשַּׁעַר.</b> אוֹתוֹ שַׁעַר הַקָּטָן, הוּא הַפִּשְׁפָּשׁ:
<b>אֶת עוֹלָתוֹ וְאֶת שְׁלָמָיו.</b> עוֹלַת רְאִיָּה וְשַׁלְמֵי חֲגִיגָה, וּמִקְרָא זֶה מוּסָב עַל יוֹם טוֹב, כָּךְ מָצָאתִי בְּפֵירוּשִׁים מְדֻיָּקִים:
<b>וְעָמַד עַל מְזוּזַת הַשַּׁעַר.</b> שַׁעַר הַפְּנִימִית, הִיא אֲשֶׁר בֵּאֵר – הוּא הַפִּשְׁפָּשׁ, כְּדַאֲמַר מַר (משנה תענית ד:א): אִיפְשָׁר קָרְבָּנוֹ שֶׁל אָדָם קָרֵב וְאֵינוֹ עוֹמֵד עַל גַּבָּיו?
<b>וְלֹא יִסָּגֵר עַד הָעָרֶב.</b> לָמָּה לֹא יִסָּגֵר?
<h3>פסוק ג</h3>
<b>וְהִשְׁתַּחֲווּ עַם הָאָרֶץ.</b> כָּל הַיּוֹם, וְגַם כָּל הַבָּא, וְלָעֶרֶב יִסְגְּרוּהוּ:
<h3>פסוק ד</h3>
<b>בְּיוֹם הַשַּׁבָּת שִׁשָּׁה כְבָשִׂים.</b> לֹא יָדַעְתִּי לָמָּה, שֶׁהֲרֵי אָמְרָה תּוֹרָה ״שְׁנֵי כְבָשִׂים״ (במדבר כח:ט)?! וּבְיוֹם הַשַּׁבָּת מַשְׁמַע שַׁבַּת בְּרֵאשִׁית וּמַשְׁמַע יוֹם טוֹב. וְאוֹמֵר אֲנִי, שַׁבָּת זוֹ אֵינָהּ שַׁבַּת בְּרֵאשִׁית אֶלָּא יוֹם טוֹב, שֶׁטָּעוּן שִׁבְעָה כְבָשִׂים וּשְׁנֵי אֵילִים (במדבר כח:יט); וּבָא וְלִמֶּדְךָ שֶׁאֵין מְעַכְּבִין זֶה אֶת זֶה, וְאִם לֹא מָצָא שִׁבְעָה יָבִיא שִׁשָּׁה, וְאִם לֹא מָצָא שְׁנֵי אֵילִים יָבִיא אֶחָד; כְּמוֹ שֶׁדָּרְשׁוּ חֲכָמִים לְעִנְיַן רֹאשׁ חֹדֶשׁ:
<h3>פסוק ה</h3>
<b>מַתַּת יָדוֹ.</b> לִמֵּד שֶׁאֵין הַמְּנָחוֹת מְעַכְּבוֹת זוֹ אֶת זוֹ:
<h3>פסוק ו</h3>
<b>וּבְיוֹם הַחֹדֶשׁ פַּר בֶּן בָּקָר תְּמִימִים.</b> מִקְרָא זֶה דָּרְשׁוּ רַבּוֹתֵינוּ בִּמְנָחוֹת (מה.): <b>פַּר</b> מַה לָמַדְנוּ? לְפִי שֶׁנֶּאֱמַר בַּתּוֹרָה ״וּבְרָאשֵׁי חָדְשֵׁיכֶם... פָּרִים בְּנֵי בָקָר שְׁנַיִם״ (במדבר כח:יא), מִנַּיִן שֶׁאִם לֹא מָצָא שְׁנַיִם יָבִיא אֶחָד? לְכָךְ נֶאֱמַר: <b>פַּר</b>;
<b>וְשֵׁשֶׁת כְּבָשִׂים.</b> מַה לָּמַדְנוּ? לְפִי שֶׁנֶּאֱמַר בַּתּוֹרָה ״שִׁבְעָה״ (במדבר כח:יא), מִנַּיִן שֶׁאִם לֹא מָצָא שִׁבְעָה יָבִיא שִׁשָּׁה? לְכָךְ נֶאֱמַר: <b>וְשֵׁשֶׁת כְּבָשִׂים</b>. וּמִנַּיִן אֲפִילוּ אֶחָד? תַּלְמוּד לוֹמַר <b>וְלַכְּבָשִׂים כַּאֲשֶׁר תַּשִּׂיג יָדוֹ</b>. מָצָאתִי:
<h3>פסוק ח</h3>
<b>וּבְבוֹא הַנָּשִׂיא.</b> בְּיוֹם הַחֹדֶשׁ וּבְשַׁבָּת בְּרֵאשִׁית, שֶׁאֵין יִשְׂרָאֵל מְצֻוִּים עַל הָרְאִיָּה, וְהוּא בָּא לְהִשְׁתַּחֲווֹת:
<b>דֶּרֶךְ אוּלָם הַשַּׁעַר יָבוֹא וּבְדַרְכּוֹ יֵצֵא.</b> בְּאוֹתוֹ שַׁעַר עַצְמוֹ יֵצֵא, וְאֵינוֹ מְצֻוֶּה לַעֲשׂוֹת הָעֲזָרָה קַפַּנְדַּרְיָא. אֲבָל בַּמּוֹעֲדִים, שֶׁנֶּאֱמַר בָּהֶם (דברים טז:טז) ״יֵרָאֶה כָל זְכוּרְךָ״, זָקוּק הוּא לַעֲשׂוֹת קַפַּנְדַּרְיָא כִּשְׁאָר הָעָם, הַיְינוּ דִּכְתִיב <b>בְּתוֹכָם בְּבוֹאָם יָבוֹא וּבְצֵאתָם יֵצֵאוּ</b>:
<h3>פסוק ט</h3>
<b>וּבְבוֹא עַם הָאָרֶץ דֶּרֶךְ שַׁעַר צָפוֹן וְגוֹ׳ כִּי נִכְחוֹ יֵצֵא.</b> מִצְוָה עֲלֵיהֶם שֶׁיִּתְרָאוּ בְּתוֹךְ הָעֲזָרָה יָפֶה יָפֶה:
<h3>פסוק י</h3>
<b>וְהַנָּשִׂיא.</b> גַּם הוּא כְּשֶׁנִּכְנָס לָעֲזָרָה לָבֹא בְּפִשְׁפַּשׁ הַהֵיכָל הַדְּרוֹמִי לְהִשְׁתַּחֲווֹת, גַּם הוּא מְצֻוֶּה עָלָיו לַעֲשׂוֹת הָעֲזָרָה קַפַּנְדַּרְיָא, וְיָבֹא דֶּרֶךְ שַׁעַר צָפוֹן וְיֵצֵא דֶּרֶךְ שַׁעַר נֶגֶב עִם שְׁאָר עַם הָאָרֶץ, וְנִכְנָס וְיֵצֵא נִכְחוֹ דֶּרֶךְ שַׁעַר הָאַחֵר. וְזֶהוּ <b>בְּתוֹכָם בְּבוֹאָם יָבוֹא וּבְצֵאתָם יֵצֵאוּ</b> – כֻּלָּם, הַנָּשִׂיא עִם שְׁאָר הָעָם. וְלֹא יָבֹא דֶּרֶךְ שַׁעַר הַמִּזְרָחִי כְּדֶרֶךְ שֶׁהוּא בָּא בְּיוֹם הַחֹדֶשׁ וּבְיוֹם שַׁבָּת בְּרֵאשִׁית, שֶׁהַשַּׁעַר הַמִּזְרָחִי אֵין נִכְחוֹ שַׁעַר בַּמַּעֲרָב:
<h3>פסוק יב</h3>
<b>וְכִי יַעֲשֶׂה הַנָּשִׂיא נְדָבָה.</b> בְּשֵׁשֶׁת יְמֵי הַמַּעֲשֶׂה:
<b>וּפָתַח לוֹ אֶת הַשַּׁעַר וְגוֹ׳.</b> לֹא נכְנַס בּוֹ לַהֵיכָל, אֶלָּא עוֹמֵד שָׁם וְהַכֹּהֲנִים יַעֲשׂוּ אֶת עוֹלָתוֹ וְאֶת שְׁלָמָיו, וְהִשְׁתַּחֲוָה וְיָצָא, שֶׁנֶּאֱמַר: <b>כַּאֲשֶׁר יַעֲשֶׂה בְּיוֹם הַשַּׁבָּת</b>. וּמַה אוֹמֵר בְּיוֹם הַשַּׁבָּת? <b>וְעָמַד עַל מְזוּזַת הַשַּׁעַר וְעָשׂוּ הַכֹּהֲנִים אֶת עוֹלָתוֹ וְגוֹ׳</b>:
<b>אַחֲרֵי צֵאתוֹ.</b> וְאֵינוֹ אוֹמֵר כָּאן <b>וְהַשַּׁעַר לֹא יִסָּגֵר עַד הָעָרֶב</b> כְּמוֹ שֶׁאָמוּר בְּיוֹם הַשַּׁבָּת; שֶׁבְּיוֹם הַשַּׁבָּת הוּא אוֹמֵר <b>וְהִשְׁתַּחֲווּ עַם הָאָרֶץ פֶּתַח הַשַּׁעַר הַהוּא</b>, לְפִיכָךְ מַנִּיחוֹ פָּתוּחַ, אֲבָל בְּחוֹל אֵין דַּרְכָּם לָבֹא לְהִשְׁתַּחֲווֹת, שֶׁכָּל אֶחָד עָסוּק בִּמְלַאכְתּוֹ, לְפִיכָךְ <b>וְסָגַר אֶת הַשַּׁעַר אַחֲרֵי צֵאתוֹ</b>:
<h3>פסוק יג</h3>
<b>וְכֶבֶשׂ בֶּן שְׁנָתוֹ.</b> עוֹלַת הַתָּמִיד:
<h3>פסוק יד</h3>
<b>שִׁשִּׁית הָאֵיפָה.</b> יְרוּשַׁלְמִית, שֶׁהִיא חֹמֶשׁ שֶׁל מִדְבָּרִית (מנחות ז.), וְהֵן שְׁנֵי עֶשְׂרוֹנִים, הָאֶחָד לְמִנְחַת הַתָּמִיד וְאֶחָד לַחֲבִיתִין. וְאַף עַל פִּי שֶׁחֲבִיתִין קְרֵבִין לַחֲצָאִין, מֵבִיא הוּא בַּבֹּקֶר עִשָּׂרוֹן שָׁלֵם וְחוֹצֵהוּ, כְּמוֹ שֶׁשָּׁנִינוּ בִּמְנָחוֹת (נ:):
<b>לָרֹס אֶת הַסֹּלֶת.</b> אִילְפַּרְ״סִיר בְּלַעַ״ז, לְ״אַ אִימְ״לְלִיר בְּלַעַ״ז. לָרֹס אֶת הַסֹּלֶת – לְכַתֵּת וְלִבְלוֹל בּוֹ אֶת הַסֹּלֶת, לְשׁוֹן רְסִיס, כְּמוֹ ״וְהִכָּה הַבַּיִת הַגָּדוֹל רְסִיסִים״ (עמוס ו:יא), וּלְשׁוֹן מִשְׁנָה: אִם הָיָה עָבֶה אוֹ מְרֻסָּס (שבת ח:ה):
<h3>פסוק יז</h3>
<b>שְׁנַת הַדְּרוֹר.</b> שְׁנַת הַיּוֹבֵל (ויקרא כה:י):
<b>וְשָׁבַת.</b> כְּמוֹ וְשָׁבָה:
<b>אַךְ נַחֲלָתוֹ בָּנָיו לָהֶם תִּהְיֶה.</b> כְּמוֹ: אַךְ לְבָנָיו תִּהְיֶה נַחֲלָתוֹ, וְלֹא תִנָּתֵן לִצְמִיתוּת לְאַחֵר (ויקרא כה:ל):
<h3>פסוק יט</h3>
<b>וַיְבִיאֵנִי בַמָּבוֹא.</b> דֶּרֶךְ הָאַמָּה שֶׁבְּזָוִית בֵּית הַחִילְפוֹת, שֶׁנִּכְנָסִין בּוֹ לַאֲוִיר עֶשְׂרִים שֶׁבֵּין הַלְּשָׁכוֹת שֶׁבַּצָּפוֹן לְבֵין תָּאֵי הַהֵיכָל (ראה רש״י יחזקאל מב:ד):
<b>אֲשֶׁר עַל כְּתֶף הַשַּׁעַר.</b> שַׁעַר הַצְּפוֹנִי. <b>כְּתֶף הַשַּׁעַר</b>, אֲשֶׁר מִן הַשַּׁעַר לְמַעֲרָב:
<b>הַפֹּנוֹת צָפוֹנָה.</b> שֶׁיֵּשׁ לָהֶם פְּתָחִים לְצַד חֲצַר הַחִיצוֹנָה לְצָפוֹן, וּפְתָחִים הָיוּ לָהֶם לַאֲוִיר הָעֶשְׂרִים:
<b>בַּיַּרְכָתַיִם יָמָּה.</b> בְּסוֹף הַלְּשָׁכוֹת לְמַעֲרָב:
<h3>פסוק כ</h3>
<b>לְבִלְתִּי הוֹצִיא.</b> כְּמוֹ לְהוֹצִיא, שֶׁקָּדְשֵׁי קָדָשִׁים נִפְסָלִין בְּיוֹצֵא (שבועות טו.):
<b>לְקַדֵּשׁ אֶת הָעָם.</b> תִּרְגֵּם יוֹנָתָן: ״לְאִתְעָרְבָא עִם עַמָּא״:
<h3>פסוק כא</h3>
<b>מִקְצוֹעַ.</b> אַנְגְלָ״אשׁ בְּלַעַ״ז:
<h3>פסוק כב</h3>
<b>חֲצֵרוֹת קְטֻרוֹת.</b> שָׁנִינוּ בְּמַסֶּכֶת מִדּוֹת (מדות ב,ה): אֵין קְטוּרוֹת אֶלָּא שֶׁאֵינָן מְקוֹרוֹת; וְשָׁם מְפָרֵשׁ מָה הָיוּ מְשַׁמְּשׁוֹת:
<b>מְהֻקְצָעוֹת.</b> בְּזָוִיּוֹת מִקְצוֹעוֹת הֶחָצֵר:
<h3>פסוק כג</h3>
<b>וְטוּר סָבִיב בָּהֶם.</b> שׁוּרַת נִדְבָּךְ חוֹמַת אֲבָנִים בּוֹלֵט מִן הַחוֹמָה סָמוּךְ לָאָרֶץ, וּבוֹ נְקָבִים, מְקוֹם שְׁפִיתַת קְדֵרוֹת; וּמִתַּחַת הַטּוּר חָלָל לְהַסִּיק בּוֹ אוּר מִתַּחְתָּיו, וְהַקְּדֵרוֹת מִלְמַעְלָה:
<b>וּמְבַשְּׁלוֹת עָשׂוּי.</b> הוּא הֶחָלָל מִתַּחַת שְׁפִיתַת הַקְּדֵרוֹת:
<h3>פסוק כד</h3>
<b>אֶת זֶבַח הָעָם.</b> חָזֶה וְשׁוֹק שֶׁל שְׁלָמִים (ויקרא ז:ל-לד), שֶׁאֵינָן נִפְסָלִין בְּצֵאתוֹ חוּץ לְעֶזְרַת יִשְׂרָאֵל כְּמוֹ הַחַטָּאת וְהָאָשָׁם (זבחים ה,ג-ז):
<h2>פרק מז</h2>
<h3>פסוק א</h3>
<b>וַיְשִׁיבֵנִי.</b> לְתוֹךְ הֶחָצֵר הַפְּנִימִית:
<b>אֶל פֶּתַח הַבַּיִת וְהַמַּיִם יֹרְדִים מִתַּחַת מִכֶּתֶף הַבַּיִת הַיְמָנִית.</b> נוֹבְעִין מִתַּחַת הַמִּפְתָּן, שֶׁהוּא בְּאֶמְצַע הַמִּזְרָח, וּמְצַדְּדִין בַּאֲלַכְסוֹן לְצַד הַיָּמִין, וְיוֹצְאִים מֵעֲזָרָה בִּדְרוֹם הַמִּזְבֵּחַ, וְיוֹצְאִין חוּץ לָעִיר. בְּמַסֶּכֶת יוֹמָא שָׁנִינוּ: אָמַר רַבִּי פִּנְחָס מִשּׁוּם רַב הוּנָא צִפּוֹרָאָה: מַעְיָן הַיּוֹצֵא מִבֵּית קָדְשֵׁי הַקֳּדָשִׁים בִּתְחִלָּה דּוֹמֶה לְקַרְנֵי סְלָעִים, כֵּיוָן שֶׁהִגִּיעַ לְפֶתַח הַהֵיכָל נַעֲשָׂה כְּחוּט שֶׁל שְׁתִי, כֵּיוָן שֶׁהִגִּיעַ לְפֶתַח הָאוּלָם נַעֲשָׂה כְּחוּט שֶׁל עֵרֶב, כֵּיוָן שֶׁהִגִּיעַ לְפֶתַח הָעֲזָרָה נַעֲשָׂה כְּפִי פַּךְ קָטָן (יומא עז:):
<h3>פסוק ב</h3>
<b>וַיּוֹצִיאֵנִי.</b> מִן הֶחָצֵר הַפְּנִימִית אֶל הֶחָצֵר הַחִיצוֹנָה, בְּשַׁעַר הַצָּפוֹן:
<b>וַיְסִבֵּנִי.</b> סָבִיב חוֹמַת הַפְּנִימִית בְּתוֹךְ הַחִיצוֹנָה:
<b>אֶל שַׁעַר.</b> הַחִיצוֹנָה הַפּוֹנֶה קָדִים:
<b>מַיִם מְפַכִּים.</b> בויאונ״ט בְּלַעַ״ז, רְחָבִים כְּרֹחַב פִּי הַפַּךְ. כָּךְ פֵּרְשׁוּ רַבּוֹתֵינוּ כִּדְלְעֵיל (יומא עז:):
<h3>פסוק ג</h3>
<b>וַיָּמָד אֶלֶף בָּאַמָּה.</b> חוּץ לַחוֹמָה; וְכָל אוֹתָן אֶלֶף אַמּוֹת לֹא גָּבַר הַנַּחַל לִהְיוֹת עָמוֹק אֶלָּא עַד אָפְסַיִם, הֵם הַקַּרְסוּלִּים (ירושלמי שקלים ו:ב), שֶׁקּוֹרִין קביליי״ש בְּלַעַ״ז:
<h3>פסוק ד</h3>
<b>וַיָּמָד אֶלֶף.</b> אֲחֵרוֹת, וְהֶעֱמִיקוּ עַד בִּרְכַּיִם, וְעוֹד אֶלֶף – וְהֶעֱמִיקוּ עַד <b>מָתְנַיִם</b>, מִכָּאן וָאֵילָךְ: <b>נַחַל אֲשֶׁר לֹא אוּכַל לַעֲבֹר</b>; מִכָּאן שֶׁאָסוּר לִיכָּנֵס בַּמַּיִם מִן הַמָּתְנַיִם וּלְמַעְלָה, שֶׁלֹּא יִשְׁטְפוּהוּ הַמַּיִם (יומא עז:). מִשֶּׁבָּא לְ<b>מֵי מָתְנָיִם</b> יָצָא עַל שְׂפַת הַנָּהָר וּמָדַד עוֹד אֶלֶף לְפָנָיו, <b>נַחַל אֲשֶׁר לֹא</b> יַעֲבֹר, וְרַגְלָיו בַּיַּבָּשָׁה עוֹמְדִין; הַיְינוּ דִּכְתִיב <b>וַיְשִׁיבֵנִי עַל שְׂפַת הַנָּחַל</b> – כְּלוֹמַר: אֵצֶל שְׂפַת הַנַּחַל שֶׁשָּׁם הָיָה עוֹמֵד:
<h3>פסוק ה</h3>
<b>גָאוּ.</b> כְּמוֹ גָדְלוּ:
<b>מֵי שָׂחוּ.</b> נוֹאִירֵינְ״ט בְּלַעַ״ז, מַיִם שֶׁצָּרִיךְ לָשׂוּט בָּהֶן וְלֹא לְעָבְרָם בָּרֶגֶל שֶׁלֹּא יִשְׁטְפוּהוּ; שָׂחוּ, שַׁיִּיט, כְּמוֹ ״כַּאֲשֶׁר יְפָרֵשׂ הַשּׂוֹחֶה לִשְׂחוֹת״ (ישעיהו כה:יא):
<h3>פסוק ו</h3>
<b>הֲרָאִיתָ בֶן אָדָם.</b> כַּמָּה מִתְגַּבֵּר הַנַּחַל הַזֶּה?
<h3>פסוק ז</h3>
<b>בְּשׁוּבֵנִי וְהִנֵּה אֶל שְׂפַת הַנַּחַל וגו׳.</b> בְּתוֹךְ שֶׁהוֹלִיכֵנִי וְהֵשִׁיבַנִי, צָמְחוּ עַל שְׂפַת הַנַּחַל <b>עֵץ רַב מְאֹד מִזֶּה וּמִזֶּה</b> .<b>עֵץ</b> אאביר״ץ בְּלַעַ״ז:
<h3>פסוק ח</h3>
<b>אֶל הַגְּלִילָה.</b> לָאמַרְקָ״א בְּלַעַ״ז:
<b>הַקַּדְמוֹנָה.</b> הַמִּזְרָחִית. שָׁנוּ רַבּוֹתֵינוּ בְּתוֹסֶפְתָּא שֶׁל סֻכָּה (סוכה ג:ט): לְהֵיכָן יוֹצְאִין? לְיָמָּהּ שֶׁל טְבֶרְיָא וּלְיָמָּהּ שֶׁל סְדוֹם וְלַיָּם הַגָּדוֹל, לְרַפּוֹת אֶת מֵימֵיהֶם הַמְּלוּחִים וּלְמַתְּקָן:
<b>וְיָרְדוּ עַל הָעֲרָבָה.</b> זוֹ יַמָּהּ שֶׁל טְבֶרְיָא:
<b>וּבָאוּ הַיָּמָּה.</b> זוֹ יָמָּה שֶׁל סְדוֹם:
<b>אֶל הַיָּמָּה הַמּוּצָאִים.</b> זוֹ יָמָּה שֶׁל אוֹקְיָנוֹס (תנחומא, חיי שרה ג), שֶׁהוּא מוּצָא מִן הַיִּשּׁוּב לְהַקִּיף אֶת הָעוֹלָם:
<b>וְנִרְפְּאוּ.</b> הַמַּיִם מִמְּלִיחָתָן. וּמִדְרַשׁ אַגָּדָה (ירושלמי שקלים ו, ב): לָמָּה קוֹרֵא אוֹתָם מוּצָאִים? עַל שֵׁם שְׁנֵי פְּעָמִים שֶׁיָּצְאוּ:
<h3>פסוק ט</h3>
<b>אֶל כָּל אֲשֶׁר יָבוֹא שָׁם נַחֲלַיִם.</b> הַנַּחַל הַזֶּה הַמִּתְחַלֵּק לְכַמָּה נְחָלִים, מְמַתֵּק אֶת הַיַּמִּים שֶׁמִּתְעָרֵב בְּתוֹכָם, וְדָגָתָם הַנִּשְׁרֶצֶת בָּם חַיִּים וּמְתוּקִים:
<h3>פסוק י</h3>
<b>וְהָיָה עָמְדוּ עָלָיו דַּוָּגִים וְגוֹ׳ לַחֲרָמִים.</b> לִמְכַמֹּרֶת:
<b>לְמִינָה תִּהְיֶה דְגָתָם.</b> לֹא מַפִּיק הֵ״א, וּפֵירוּשׁוֹ: לְמִינִים הַרְבֵּה תִּהְיֶה דְגָתָם:
<b>לְמִינָה.</b> לְשׁוֹן רוֹב מִינִים, כְּמוֹ ״וְהַדָּגָה אֲשֶׁר בַּיְאוֹר״ (שמות ז:יח); ״כָּל אַנְחָתָהּ הִשְׁבַּתִּי״ (ישעיה כא:ב):
<h3>פסוק יא</h3>
<b>בִּצֹּאתָיו.</b> שֶׁל יָם, כְּמוֹ ״הֲיִגְאֶה גֹמֶא בְּלֹא בִצָּה וְגוֹ׳״ (איוב ח:יא); מָרֵישְׁ״ק בְּלַעַ״ז:
<b>וּגְבָאָיו.</b> כְּמוֹ ״עֲשֵׂה הַנַּחַל הַזֶּה גֵבִים גֵּבִים״ (מלכים ב ג:טז). הַבִּצִּים הֵם הַבִּצְעִים שֶׁסְּבִיבוֹתָיו, וְהַגֵּבִים הֵם נְקָעִים שֶׁהַמַּיִם נֶאֱסָפִים בָּהֶם:
<b>וְלֹא יֵרָפְאוּ.</b> לֵהָפֵךְ לִמְתִיקָה, לָמָּה? כִּי <b>לְמֶלַח נִתָּנוּ</b>:
<b>וְלֹא יֵרָפְאוּ.</b> הַוָּי״ו הַזּוֹ טְפֵלָה וִיתֵרָה:
<h3>פסוק יב</h3>
<b>לָחֳדָשָׁיו יְבַכֵּר.</b> מִדֵּי חֹדֶשׁ בְּחָדְשׁוֹ יִבְשַׁל פֵּירוֹתָיו:
<b>לִתְרוּפָה.</b> פֵּרְשׁוּ רַבּוֹתֵינוּ ז״ל (סנהדרין ק.): לְהַתִּיר פֶּה אִלְּמִים וּפֶה עֲקָרוֹת. וּמַשְׁמָעוֹ לְשׁוֹן רְפוּאָה, כְּמוֹ ״וַיְרַפּאוּ אֶת שֶׁבֶר עַמִּי עַל נְקַלָּה״ (ירמיה ו:יד), וְכֵן חִבְּרוֹ מְנַחֵם:
<h3>פסוק יג</h3>
<b>גֵּה גְבוּל.</b> תִּרְגֵּם יוֹנָתָן: ״דֵּין תְּחוּמָא״, כְּמוֹ זֶה גְּבוּל וְכֵן ״וּנְתַתִּיךָ לְבַג לְגוֹיִם״ (לעיל כה:ז) – כְּמוֹ לָבַז לְגוֹיִם; וְיֵשׁ עוֹד לִפְתֹּר: <b>גֵּה</b> – לְשׁוֹן גַּיְא:
<b>יוֹסֵף חֲבָלִים.</b> יוֹסֵף יִטּוֹל שְׁנֵי חֲלָקִים, אֶחָד לִמְנַשֶּׁה וְאֶחָד לְאֶפְרַיִם:
<h3>פסוק יד</h3>
<b>אִישׁ כְּאָחִיו.</b> לֹא כְּהָרִאשׁוֹנָה, אִישׁ לְפִי פְקוּדָיו (במדבר כו:נד), אֶלָּא עַכְשָׁיו כָּל הַשְּׁבָטִים שָׁוִין. וּכְמִין שׁוּרַת הַכֶּרֶם, כָּל חֵלֶק וְחֵלֶק מִן הַגְּבוּל הַמִּזְרָחִי עַד יָם אוֹקְיָנוֹס לַמַּעֲרָב, כְּמוֹ שֶׁמְּפֹרָשׁ בָּעִנְיָן (יחזקאל מח), וְאֵין שְׁנֵי שְׁבָטִים בִּרְצוּעָה אַחַת:
<h3>פסוק טו</h3>
<b>וְזֶה גְּבוּל הָאָרֶץ.</b> תְּחוּמֵי מֵצְרֵי אֶרֶץ יִשְׂרָאֵל:
<b>לִפְאַת צָפוֹנָה.</b> רוּחַ צְפוֹנִית:
<b>מִן הַיָּם הַגָּדוֹל.</b> שֶׁהוּא גְּבוּל לְמַעֲרָב:
<b>הַדֶּרֶךְ חֶתְלוֹן.</b> בָּא לוֹ לְצַד מִזְרָח אֶל חֶתְלוֹן וְאֶל <b>צְדָדָה</b>, וְאֶל <b>חֲמָת וּבֵרוֹתָה</b> וְ<b>סִבְרַיִם</b> – כָּל הָעֲיָרוֹת הַלָּלוּ בְּמֶצֶר צָפוֹן:
<h3>פסוק טז</h3>
<b>חֲצַר הַתִּיכוֹן.</b> תִּרְגֵּם יוֹנָתָן: ״בְּרִיכַת עַגְבָאֵי״:
<b>אֲשֶׁר אֶל גְּבוּל חוֹרָן. גְּבוּל דַּמֶּשֶׂק</b> בַּמִּזְרָח סָמוּךְ לַמִּקְצוֹעַ:
<h3>פסוק יז</h3>
<b>וְהָיָה גְבוּל מִן הַיָּם חֲצַר עֵינוֹן.</b> וְהָיָה גְבוּל רוּחַ <b>צָפוֹן</b> מִן הַיָּם עַד חֲצַר עֵינוֹן:
<b>גְּבוּל דַּמֶּשֶׂק.</b> שֶׁהוּא בִּגְבוּל דַּמֶּשֶׂק; שֶׁחֲצַר עֵינָן בְּמִקְצוֹעַ צְפוֹנִית מִזְרָחִית, כְּמוֹ שֶׁמְּפֹרָשׁ בַּגְּבוּלִין שֶׁכָּתַב מֹשֶׁה רַבֵּינוּ עָלָיו הַשָּׁלוֹם ״וְהָיוּ תוֹצְאֹתָיו חֲצַר עֵינָן וְגוֹ׳ וְהִתְאַוִּיתֶם לָכֶם לִגְבוּל קֵדְמָה מֵחֲצַר עֵינָן וְגוֹ׳״ (במדבר לד:י). גְּבוּל דַּמֶּשֶׂק בְּמִקְצוֹעַ צְפוֹנִית מִזְרָחִית אֵצֶל חֲצַר עֵינָן, כְּמוֹ שֶׁאָמוּר לְמַעְלָה חֲצַר עֵינוּן וּגְבוּל דַּמֶּשֶׂק. וּגְבוּל חֲמָת בְּמִקְצוֹעַ צְפוֹנִית מַעֲרָבִית, שֶׁנֶּאֱמַר ״זֶה יִהְיֶה לָכֶם גְּבוּל צָפוֹן מִן הַיָּם הַגָּדוֹל תְּתָאוּ לָכֶם הֹר הָהָר מֵהֹר הָהָר תְּתָאוּ לְבֹא חֲמָת וּמִשָּׁם צְדָדָה״ (שם):
<b>וְצָפוֹן צָפוֹנָה וּגְבוּל חֲמָת.</b> כְּלוֹמַר: כָּל מֵצַר הַצָּפוֹן הַמְפֹרָשׁ בַּתּוֹרָה (במדבר לד:ז-ח) וּגְבוּל חֲמָת, שֶׁאַף הִיא בְּמֵצַר הַצָּפוֹן, כְּמוֹ שֶׁנֶּאֱמַר ״וְזֶה יִהְיֶה לָכֶם גְּבוּל צָפוֹן מִן הַיָּם הַגָּדוֹל תְּתָאוּ לָכֶם הֹר הָהָר. מֵהֹר הָהָר תְּתָאוּ לְבֹא חֲמָת וְהָיוּ תּוֹצְאוֹת הַגְּבוּל צְדָדָה״ (במדבר לד:ז-ח), הִיא צְדָדָה הָאָמוּר כָּאן, <b>הַדֶּרֶךְ חֶתְלוֹן לָבוֹא צְדָדָה</b>:
<b>וְאֵת פְּאַת צָפוֹן.</b> וַהֲרֵי לְךָ פְּאַת צָפוֹן:
<h3>פסוק יח</h3>
<b>וּמִבֵּין הַגִּלְעָד וּמִבֵּין אֶרֶץ יִשְׂראֵל.</b> מְצַר מִזְרָחִי שֶׁל אֶרֶץ כְּנַעַן, וְאֵין עֵבֶר הַיַּרְדֵּן בְּתוֹךְ מְצָרִים הַלָּלוּ, כִּי אִם אֶרֶץ כְּנַעַן לְבַדָּהּ. וְכֵן בַּגְּבוּלִין הַמְמוּצָרִים בַּתּוֹרָה (במדבר לד) אֵין עֵבֶר הַיַּרְדֵּן בְּתוֹכָם. וְכֵן פֵּרוּשׁ הַמִּקְרָא הַזֶּה: וּמְצַר מִזְרָחִי לְאֶרֶץ כְּנַעַן אֲשֶׁר בֵּין חַוְרָן וְדַמֶּשֶׂק, הָעוֹמְדִין לָהּ בְּמִקְצוֹעַ צְפוֹנִית מִזְרָחִית, כְּמוֹ שֶׁאָמוּר לְמַעְלָה בָּעִנְיָן, וּבֵין הַגִּלְעָד וְאֶרֶץ יִשְׂרָאֵל אֲשֶׁר בְּעֵבֶר הַיַּרְדֵּן מִזְרָחָה:
<b>הַיַּרְדֵּן מִגְּבוּל עַל הַיָּם הַקַּדְמוֹנִי תָּמֹדּוּ.</b> הַיַּרְדֵּן הוּא מֵצַר מִזְרָחִי שֶׁלָּהּ, מִגְּבוּל מִקְצוֹעַ הַצָּפוֹן, הוּא חֲצַר עֵינָן הַמְפֹרָשׁ לְמַעְלָה (פס׳ יז), עַד הַיָּם הַקַּדְמוֹנִי – הוּא יָם הַמֶּלַח, שֶׁהוּא בְּמִקְצוֹעַ דְּרוֹמִית מִזְרָחִית, <b>תָּמֹדּוּ</b> אֹרֶךְ מֵצַר מִזְרָחִי. וְאַף בַּתּוֹרָה כָּךְ מְפֹרָשׁ בִּגְבוּל קֵדְמָה: ״וְהָיוּ תוֹצְאֹתָיו יָם הַמֶּלַח״ (במדבר לד:יב) – בְּמִקְצוֹעַ דְּרוֹמִית:
<b>וְאֵת פְּאַת קָדִימָה.</b> כְּלוֹמַר: וַהֲרֵי לְךָ פְּאַת קָדִים:
<h3>פסוק יט</h3>
<b>מִתָּמָר.</b> מִירִיחוֹ, שֶׁהִיא ״עִיר הַתְּמָרִים״ (דברים לד:ג); וְכֵן תִּרְגֵּם יוֹנָתָן:
<b>עַד מֵי מְרִיבַת קָדֵשׁ.</b> הוּא מִדְבַּר צִין (במדבר כז:יד):
<b>נַחְלָה אֶל הַיָּם הַגָּדוֹל.</b> וּמִשָּׁם הוֹלֵךְ הַגְּבוּל עַד נַחַל מִצְרַיִם הַנּוֹפֵל בַּיָּם הַגָּדוֹל בְּמִקְצוֹעַ דְּרוֹמִית מַעֲרָבִית, וְאַף מֹשֶׁה כָּךְ נָתַן גְּבוּל נֶגֶב: ״מִמִּדְבַּר צִין עַל יְדֵי אֱדוֹם״ (במדבר לד:ג), וּמוֹנֶה וְהוֹלֵךְ עַד ״מֵעַצְמוֹן נַחְלָה מִצְרַיִם וְהָיוּ תוֹצְאוֹתָיו הַיָּמָּה״ (במדבבר לד:ה). וְ<b>נַחְלָה</b> הָאָמוּר כָּאן כְּמוֹ לְנַחְלָה, וּמָצָאתִי מְתֻרְגָּם ״אַחְסָנָא״, וְאִם לֹא שֶׁהַטַּעַם לְמַטָּה וְרָאִיתִי ״נַחְלָה מִצְרַיִם״ (במדבר לד:) שֶׁהַטַּעַם לְמַעְלָה, וּמָסֹרֶת עָלָיו לֵית בְּטַעְמָא, הָיִיתִי אוֹמֵר שִׁבּוּשׁ הוּא וְלֹא תִּרְגֵּם יוֹנָתָן כֵּן, כִּי אִם קוֹרְאִים טוֹעִים:
<h3>פסוק כ</h3>
<b>וּפְאַת יָם.</b> וּמֵצַר מַעֲרָבִי:
<b>הַיָּם הַגָּדוֹל מִגְּבוּל עַד נֹכַח לְבוֹא חֲמָת.</b> מִמִּקְצוֹעַ דְּרוֹמִית הָאָמוּר לְמַעְלָה, וְהוּא נַחַל מִצְרַיִם:
<b>עַד נֹכַח לְבוֹא חֲמָת.</b> עַד מִקְצוֹעַ צְפוֹנִית מַעֲרָבִית, הוּא הַר הָהָר, שֶׁהוּא נֹכַח לְבֹא חֲמָת; כִּי חֲמָת בְּמִקְצוֹעַ צְפוֹנִית מַעֲרָבִית אֵצֶל הַר הָהָר, כְּמוֹ שֶׁכָּתוּב ״מִן הַיָּם הַגָּדוֹל תְּתָאוּ לָכֶם הַר הָהָר. מֵהַר הָהָר תְּתָאוּ לְבֹא חֲמָת״ (במדבר לד:ז-ח). מָצָאתִי:
<h3>פסוק כג</h3>
<b>גָּר הַגֵּר אִתּוֹ.</b> שֶׁנִּתְגַּיֵּר בַּגּוֹלָה בְּתוֹךְ אוֹתוֹ שֵׁבֶט:
<h2>פרק מח</h2>
<h3>פסוק א</h3>
<b>וְאֵלֶּה שְׁמוֹת הַשְּׁבָטִים.</b> סֵדֶר חֲלָקִים שֶׁיְּחַלְּקוּהָ בֵּינֵיהֶם, מָקוֹם כָּל אֶחָד וְאֶחָד:
<b>מִקְּצֵה צָפוֹנָה.</b> דָּן יִטּוֹל מֵצַר צְפוֹנִי <b>מֵחֲצַר עֵינָן</b> שֶׁבְּמִקְצוֹעַ מִזְרָח, שֶׁהִיא עַד <b>גְּבוּל דַּמֶּשֶׂק</b> (שֶׁבְּמִקְצוֹעַ מַעֲרַב צָפוֹן, סא״א):
<b>וְהָיוּ לוֹ פְּאַת קָדִים הַיָּם.</b> כְּלוֹמַר מִפְּאַת קָדִים וְעַד יָם דָּן אֶחָד, הֲרֵי פֵּרַשׁ הָאֹרֶךְ וְלֹא פֵּרַשׁ הָרֹחַב. וּבִבְרַיְתָא דְסִפְרִי בְּפָרָשַׁת הַאֲזִינוּ מַה תַּלְמוּד לוֹמַר <b>יְהוּדָה אֶחָד</b>, דָּן אֶחָד, <b>אָשֵׁר אֶחָד</b>, מְלַמֵּד שֶׁעֲתִידִין יִשְׂרָאֵל לִיטֹּל אֹרֶךְ מִן הַמִּזְרָח לַמַּעֲרָב בְּרֹחַב עֶשְׂרִים וַחֲמִשָּׁה אֶלֶף קָנִים שֶׁהֵם שִׁבְעִים וַחֲמִשָּׁה מִילִין. וּמֵהֵיכָן לָמְדוּ הַשִּׁיעוּר הַזֶּה? מִן הַתְּרוּמָה שֶׁהִיא כְּאֶחָד מִן הַחֲלָקִים הַלָּלוּ כְּמוֹ שֶׁמְּפֹרָשׁ בָּעִנְיָן. מָצָאתִי שֶׁכָּךְ כָּתוּב <b>וְאֹרֶךְ כְּאַחַד הַחֲלָקִים</b>, וְהוּא רֹחַב עֶשְׂרִים חֲמֵשׁ אֶלֶף קָנִים, וְאֹרֶךְ מִפְּאַת יָם עַד פְּאַת קָדִים עֶשְׂרִים וַחֲמִשָּׁה אֶלֶף קָנִים, מֵאָה וַחֲמִשִּׁים אֶלֶף אַמָּה, שֶׁהַקָּנֶה שֵׁשׁ אַמָּה. וְכָל אַלְפַּיִם אַמָּה מִיל, כְּמוֹ שֶׁאָנוּ לְמֵדִין בִּמְסֶכֶת יוֹמָא אֵצֶל עֶשֶׂר סֻכּוֹת שֶׁמִּירוּשָׁלַיִם וְעַד צוּק, הֲרֵי מֵאָה וַחֲמִשִּׁים אֶלֶף אַמָּה עוֹלִין לְשִׁבְעִים וַחֲמִשָּׁה מִיל. וְזֶהוּ שֶׁיִּסֵּד רַבִּי אֶלְעָזָר בְּפִיּוּט כִּי אֶקַּח מוֹעֵד (בסלוק דיום שני של סכות) ״לְעֵת חִלּוּק אַרְצוֹתֶיהָ, כְּשׁוּרַת הַכֶּרֶם לְחוּצוֹתֶיהָ, בְּאֹרֶךְ מִפְּאַת קָדִים לִקְצוֹתֶיהָ, עַד יָם אוֹקְיָנוֹס לְמִצְוֹתֶיהָ, בְּרֹחַב שִׁבְעִים וַחֲמִשָּׁה מִיל חֲרִיצוֹתֶיהָ״ (ויש גורסין שִׁבְעִים וַחֲמִשָּׁה מִיל לִשְׁלוֹשׁ עֶשְׂרֵה רְצוּעוֹת, בֵּין רְצוּעוֹת הַשְּׁבָטִים וּרְצוּעוֹת הַקֹּדֶשׁ, יַעֲלוּ לִתְשַׁע מֵאוֹת שִׁבְעִים וַחֲמִשָּׁה מִילִין; וּלְמִנַּיִן אַרְבַּע מֵאוֹת פַּרְסָה עַל אַרְבַּע מֵאוֹת פַּרְסָה שֶׁל אֶרֶץ יִשְׂרָאֵל עוֹלִין הַמִּילִין לְשֵׁשׁ עֶשְׂרֵה מֵאוֹת לִסְכוּם הַקָּלִירִי, שֶׁאָמַר אַרְבַּעַת מִילִין הִיא פַּרְסָה. וְשֶׁמָּא מִילִין שֶׁל חֶשְׁבּוֹן הָרְצוּעוֹת גְּדוֹלִים הֵם, אֵין נִכְנָסִין אַרְבָּעָה מֵהֶם בַּפַּרְסָה. וְאָכֵן בָּא לְמַנּוֹת שְׁנֵי מִילִין לְמַחֲצִית (וּמֶחֱצָה) בְּפַרְסָה יַעֲלוּ כְּאַרְבַּע מֵאוֹת פַּרְסָה לְאֶלֶף מִילִין, וְחֶשְׁבּוֹן מִילִין שֶׁל רְצוּעָה אֵין עוֹלִין אֶלָּא תְשַׁע מֵאוֹת שִׁבְעִים וַחֲמִשָּׁה מִילִין, עֲדַיִן חָסֵר הַמִּנְיָן עֶשְׂרִים וַחֲמִשָּׁה מִילִין, לֹא כִּוֵּן מִנְיַן מִילִין הָרְצוּעוֹת שֶׁל שְׁמוֹנִים וְתֵשַׁע לְמִנְיַן אַרְבַּע מֵאוֹת פַּרְסָה. וּמִנַּיִן לָמַד רַבִּי אֱלִיעֶזֶר אֹרֶךְ הַשּׁוּרוֹת עַד יָם אוֹקְיָנוֹס שֶׁהוּא בְּסוֹף עוֹלָם? וּמִקְרָא מֵעִיד תְּחוּם מַעֲרָב עַד יָם הַגָּדוֹל שֶׁלִּפְנִים מִיָּם אוֹקְיָנוֹס הַרְבֵּה):
<h3>פסוק ב</h3>
<b>וְעַל גְּבוּל דָּן.</b> וְאֵצֶל גְּבוּל דָּן בִּדְרוֹמוֹ:
<h3>פסוק ח</h3>
<b>תִּהְיֶה הַתְּרוּמָה וְגוֹ׳.</b> וְאִם תֹּאמַר: הֵיאַךְ יִתָּכֵן שֶׁתְּהֵא יְרוּשָׁלַיִם בִּמְקוֹמָהּ, וַהֲלֹא הָיְתָה יְרוּשָׁלַיִם בְּמֵיצַר צְפוֹנִי שֶׁל יְהוּדָה שֶׁנָּטַל דְּרוֹמָהּ שֶׁל אֶרֶץ כְּנַעַן, וְכָאן הוּא בְּאֶמְצַע הַשְּׁבָטִים? אֵין חֲלוּקָה זוֹ דּוֹמָה לַחֲלוּקַת יְהוֹשֻׁעַ, שֶׁזּוֹ כְּשׁוּרַת הַכֶּרֶם וְכָל הַחֲלָקִים שָׁוִין, וַחֲלוּקַת יְהוֹשֻׁעַ הָיָה שֵׁבֶט יְהוּדָה חֵלֶק גָּדוֹל, וְאַף כִּי (חֶלְקוֹ הָיָה) רַב מִמֶּנּוּ עַד שֶׁנָּטַל שִׁמְעוֹן בְּגוֹרָלוֹ, שֶׁנֶּאֱמַר (יהושע יט:ט) ״מֵחֶבֶל בְּנֵי יְהוּדָה נַחֲלַת בְּנֵי שִׁמְעוֹן״. לְפִיכָךְ יֵשׁ דַּי עַתָּה בְּרֹחַב חֵלֶק שֶׁנָּטַל יְהוּדָה בִּימֵי יְהוֹשֻׁעַ לִיטֹּל בּוֹ חֵלֶק עַכְשָׁיו חֲמִשָּׁה שְׁבָטִים הַנּוֹתָרִים, לְפִי שֶׁהָאֹרֶךְ גָּדוֹל מְאֹד <b>מִפְּאַת קָדִים עַד</b> אוֹקְיָינוֹס, וִירוּשָׁלַיִם בִּמְקוֹמָהּ:
<b>וְהָיָה הַמִּקְדָּשׁ בְּתוֹכוֹ.</b> כְּמוֹ שֶׁמְּפָרֵשׁ וְהוֹלֵךְ:
<h3>פסוק ט</h3>
<b>הַתְּרוּמָה, אֲשֶׁר תָּרִימוּ לָה׳.</b> מִן הַחֵלֶק הַזֶּה שֶׁהֻפְרַשׁ אֵצֶל יְהוּדָה בִּדְרוֹמוֹ, אֹרֶךְ מִמִּזְרָח עַד הַיָּם, וְרֹחַב עֶשְׂרִים וַחֲמִשָּׁה אֶלֶף קָנִים, מִמֶּנָּה תִּהְיֶה תְּרוּמָה לָה׳ לַמִּקְדָּשׁ וּמָקוֹם לְבָתִּים לְכֹהֲנִים, אֹרֶךְ עֶשְׂרִים וַחֲמִשָּׁה אֲלָפִים קָנִים מִמִּזְרָח לְמַעֲרָב, וְרֹחַב עֲשֶׂרֶת אֲלָפִים מִן הַצָּפוֹן לְדָרוֹם:
<h3>פסוק י</h3>
<b>וְלְאֵלֶּה תִּהְיֶה תְרוּמַת הַקֹּדֶשׁ לַכֹּהֲנִים.</b> וְאֵלֶּה הָעֲשֶׂרֶת אֲלָפִים רֹחַב וְעֶשְׂרִים וַחֲמִשָּׁה אֶלֶף אֹרֶךְ יִהְיֶה לַכֹּהֲנִים בַּצָּפוֹן בְּתוֹךְ רְצוּעוֹת הַתְּרוּמָה הַגְּדוֹלָה אֵצֶל דְּרוֹמוֹ שֶׁל יְהוּדָה:
<b>צָפוֹנָה חֲמִשָּׁה וְעֶשְׂרִים אָלֶף.</b> הוּא הָאֹרֶךְ מִמִּזְרָח לְמַעֲרָב:
<b>וְיָמָּה רֹחַב עֲשֶׂרֶת אֲלָפִים.</b> מִצַּד מַעֲרָבִי רֹחַב עֲשֶׂרֶת אֲלָפִים מִן הַצָּפוֹן לַדָּרוֹם:
<b>וְקָדִימָה רֹחַב עֲשֶׂרֶת אֲלָפִים.</b> וְרוּחַ מִזְרָחִית עֲשֶׂרֶת אֲלָפִים מִן הַצָּפוֹן לַדָּרוֹם:
<b>וְנֶגְבָּה אֹרֶךְ חֲמִשָּׁה וְעֶשְׂרִים אָלֶף.</b> מִן הַמִּזְרָח לַמַּעֲרָב:
<b>וְהָיָה מִקְדַּשׁ ה׳ בְּתוֹכוֹ.</b> הוּא הַר הַבַּיִת חֲמֵשׁ מֵאוֹת קָנִים עַל חֲמֵשׁ מֵאוֹת קָנִים, יִהְיֶה בְּאֶמְצַע רְצוּעָה זוֹ, וְכָל סְבִיבוֹתָיו לַכֹּהֲנִים שְׁנֵים עָשָׂר אֲלָפִים וּמָאתַיִם וַחֲמִשִּׁים לְצַד מִזְרָח וְכֵן לְצַד מַעֲרָב, וּבָרֹחַב אַרְבַּעַת אֲלָפִים וּשְׁבַע מֵאוֹת וַחֲמִשִּׁים לַצָּפוֹן וְכֵן לַדָּרוֹם, כְּמוֹ שֶׁאָמוּר לְמַעְלָה בָּעִנְיָן ״יִהְיֶה מִדָּה אֶל הַקֹּדֶשׁ חֲמֵשׁ מֵאוֹת בַּחֲמֵשׁ מֵאוֹת מְרֻבָּע״:
<h3>פסוק יא</h3>
<b>לַכֹּהֲנִים הַמְקֻדָּשׁ.</b> הַחֵלֶק הַזֶּה הַמְקֻדָּשׁ יִהְיֶה לַכֹּהֲנִים:
<h3>פסוק יב</h3>
<b>תְּרוּמִיָּה.</b> מְפֹרֶשֶׁת, תְּרוּמָה הִיא שֵׁם הַפָּרָשָׁה. תְּרוּמִיָּה מְפֹרֶשֶׁת, <b>וְהָיְתָה לָהֶם</b> הָרְצוּעָה הַזֹּאת מְפֹרֶשֶׁת <b>מִתְּרוּמַת הָאָרֶץ</b>, מִן הַתְּרוּמָה הַגְּדוֹלָה שֶׁהוּתְרְמָה מִן הָאָרֶץ, אֹרֶךְ מֵאוֹקְיָנוֹס עַד גְּבוּל מִזְרָח בְּרֹחַב עֶשְׂרִים וַחֲמִשָּׁה אֲלָפִים, כְּמוֹ שֶׁאָמוּר לְמַעְלָה (יחזקאל מח:ח), מִמֶּנּוּ יַבְדִּילוּ רְצוּעָה זוֹ בְּאֶמְצַע אָרְכָּהּ לַכֹּהֲנִים וְלַמִּקְדָּשׁ:
<b>קֹדֶשׁ קָדָשִׁים.</b> שֶׁכָּל הַתְּרוּמָה הַגְּדוֹלָה קֹדֶשׁ לַכֹּהֲנִים וְלַלְוִיִּם וְלַנָּשִׂיא וְלַאֲחֻזַּת הָעִיר וּלְעוֹבְדֵי הָעִיר, כְּמוֹ שֶׁמְּפֹרָשׁ וְהוֹלֵךְ; וְזוֹ עֶשְׂרִים וַחֲמִשָּה אֶלֶף אֹרֶךְ וַעֲשֶׂרֶת אֲלָפִים רֹחַב בְּצָפוֹנוֹ, הַמְּפֹרָשֶׁת מִמֶּנָּה לַכֹּהֲנִים וְלַמִּקְדָּשׁ, תִּהְיֶה <b>קֹדֶשׁ קָדָשִׁים</b>:
<b>אֶל גְּבוּל הַלְוִיִּם.</b> אֵצֶל רְצוּעוֹת הַלְוִיִּם:
<h3>פסוק יג</h3>
<b>וְהַלְוִיִּם לְעֻמַּת גְּבוּל הַכֹּהֲנִים.</b> אֵצֶל רְצוּעוֹת הַכֹּהֲנִים, כְּמִדַּת הַכֹּהֲנִים כְּנֶגֶד כָּל אָרְכָּהּ:
<b>כָּל אֹרֶךְ.</b> כָּל הָרְצוּעוֹת אָרְכָּן <b>חֲמִשָּׁה וְעֶשְׂרִים אֶלֶף</b>:
<h3>פסוק יד</h3>
<b>וְלֹא יָמֵר.</b> וְלֹא יַחֲלִיפֵם בְּקַרְקַע אַחֵר:
<h3>פסוק טו</h3>
<b>וַחֲמֵשֶׁת אֲלָפִים הַנּוֹתָר בָּרֹחַב.</b> רְצוּעוֹת הַתְּרוּמָה הַגְּדוֹלָה שֶׁהָיְתָה עֶשְׂרִים וַחֲמִשָּׁה אֲלָפִים רֹחַב וְאֹרֶךְ כְּאַחַת הַחֲלָקִים מִפְּאַת קָדִים עַד פְּאַת יָם, וּמִמֶּנָּה חָזַר וְתָרַם שְׁתֵּי רְצוּעוֹת בְּאֶמְצָעִיתָהּ אֹרֶךְ עֶשְׂרִים וַחֲמִשָּׁה אֶלֶף וְרַחְבָּן עֶשְׂרִים אֶלֶף, וַעֲדַיִן נִשְׁאַר בָּרְחָבָה חֲמֵשֶׁת אֲלָפִים, אוֹתָם חֲמֵשֶׁת אֲלָפִים רֹחַב יִהְיוּ לְמוֹשַׁב הָעִיר, אֶרְכֹּן עַל פְּנֵי אֹרֶךְ עֶשְׂרִים וַחֲמִשָּׁה אֶלֶף שֶׁל תְּרוּמַת הַלְּוִיִּים:
<b>חֹל הוּא.</b> וְאֵינָן קֹדֶשׁ כִּתְרוּמַת אוֹתָהּ רְצוּעָה שֶׁל הַכֹּהֲנִים וְהַלְוִיִּם. חֹל הוּא אֶצְלָם, וְיִהְיוּ <b>לָעִיר לְמוֹשָׁב</b> יִשְׂרָאֵל <b>וּלְמִגְרָשׁ</b> סְבִיב <b>הָעִיר</b>:
<b>בְּתוֹכָהּ.</b> בְּאֶמְצַע אוֹתָהּ רְצוּעָה:
<h3>פסוק טז</h3>
<b>וְאֵלֶּה מִדּוֹתֶיהָ.</b> שֶׁל עִיר:
<b>פְּאַת צָפוֹן וְגוֹ׳.</b> מְרֻבַּעַת <b>אַרְבַּעַת אֲלָפִים</b> וַ<b>חֲמֵשׁ מֵאוֹת</b> קָנִים עַל אַרְבַּעַת אֲלָפִים וַחֲמֵשׁ מֵאוֹת קָנִים, נִשְׁאֲרוּ בָרֹחַב חֲמֵשׁ מֵאוֹת, הֵם יִהְיֶה לָהֶם לְמִגְרָשׁ, מָאתַיִם וַחֲמִשִּׁים לַצָּפוֹן מָאתַיִם וַחֲמִשִּׁים קָנִים לַדָּרוֹם, כְּמוֹ שֶׁאָמוּר בַּמִּקְרָא שֶׁלְּמַטָּה, וְכֵן לַמִּזְרָח וּמַעֲרָב, הֲרֵי חֲמֵשֶׁת אֲלָפִים עַל חֲמֵשֶׁת אֲלָפִים בְּאֶמְצַע הָרְצוּעָה, הֲרֵי כָּל רָחְבָּהּ מְמֻלָּא, וּבְאֹרֶךְ הָרְצוּעָה הַזֹּאת הַשְּׁלִישִׁית נִשְׁאֲרוּ עֲשֶׂרֶת אֲלָפִים לַמִּזְרָח וַעֲשֶׂרֶת אֲלָפִים לַמַּעֲרָב, עֲלֵיהֶם הוּא מְפָרֵשׁ וְאוֹמֵר וְהַנּוֹתָר בָּאֹרֶךְ לְעֻמַּת תְּרוּמַת הַקֹּדֶשׁ עֲשֶׂרֶת אֲלָפִים קָדִימָה וַעֲשֶׂרֶת אֲלָפִים יָמָּה:
<h3>פסוק יז</h3>
<b>וְהָיָה מִגְרָשׁ לָעִיר.</b> כָּל מִגְרְשֵׁי עִיר שֶׁבַּמִּקְרָא מָקוֹם פָּנוּי, לֹא בָתִּים וְלֹא שָׂדֶה:
<h3>פסוק יח</h3>
<b>וְהָיְתָה תְבוּאָתָהּ לְלֶחֶם לְעוֹבְדֵי הָעִיר.</b> הֵם הַגִּבְעוֹנִים הַנְּתוּנִים ״חוֹטְבֵי עֵצִים וְשׁוֹאֲבֵי מַיִם״ (יהושע ט:כז). כֵּן שָׁמַעְתִּי מִשְּׁמוֹ שֶׁל רַבִּי מְנַחֵם זַצַ״ל:
<b>לְעוֹבְדֵי הָעִיר.</b> אִישָׁארְבַנְ״ט בְּלַעַ״ז:
<h3>פסוק יט</h3>
<b>יַעַבְדוּהוּ מִכָּל שִׁבְטֵי יִשְׂרָאֵל.</b> שֶׁנָּתְנוּ לָהֶם חֵלֶק בָּאָרֶץ:
<h3>פסוק כ</h3>
<b>כָּל הַתְּרוּמָה.</b> הַמְקֻדֶּשֶׁת, הַמּוּתְרֶמֶת מִתּוֹךְ הַתְּרוּמָה הַגְּדוֹלָה, <b>חֲמִשָּׁה וְעֶשְׂרִים</b> אֲלָפִים קָנִים עַל <b>חֲמִשָּׁה וְעֶשְׂרִים</b> אֲלָפִים קָנִים:
<b>רְבִיעִית.</b> מְרֻבַּעַת, אֶל <b>תְּרוּמַת הַקֹּדֶשׁ</b> – לַכֹּהֲנִים וְלַלְוִיִּם:
<b>וְאֶל אֲחֻזַּת הָעִיר.</b> אֲחֻזַּת פּוֹרְפְּרִי״שׁ בְּלַעַ״ז:
<h3>פסוק כא</h3>
<b>וְהַנּוֹתָר לַנָּשִׂיא וְגוֹ׳.</b> וְהַנּוֹתָר בְּאֹרֶךְ הַתְּרוּמָה הַגְּדוֹלָה:
<b>מִזֶּה וּמִזֶּה.</b> לְמִזְרָח וּלְמַעֲרָב שֶׁל <b>תְּרוּמַת הַקֹּדֶשׁ וְלַאֲחֻזַּת הָעִיר</b>:
<b>אֶל פְּנֵי חֲמִשָּׁה וְעֶשְׂרִים אֶלֶף.</b> עַל רֹחַב עֶשְׂרִים וַחֲמִשָּׁה אֲלָפִים <b>תְּרוּמָה עַד גְּבוּל קָדִימָה</b> שֶׁל אֶרֶץ יִשְׂרָאֵל וְגוֹ׳:
<b>וְיָמָּה עַל פְּנֵי וְגוֹ׳.</b> וְכֵן לְמַעֲרָב, עַל פְּנֵי שְׁלֹשֶׁת הָרְצוּעוֹת שֶׁל כֹּהֲנִים וּלְוִיִּם, אֲחֻזַּת הָעִיר בְּרֹחַב עֶשְׂרִים וַחֲמִשָּׁה אֲלָפִים:
<b>עַל גְּבוּל יָמָּה.</b> כְּמוֹ: עַד גְּבוּל יָמָּה, עַד אוֹקְיָינוֹס:
<b>לְעֻמַּת חֲלָקִים.</b> כְּנֶגֶד אֹרֶךְ חֶלְקֵי הַשְּׁבָטִים:
<b>לַנָּשִׂיא.</b> יִהְיֶה:
<b>וְהָיְתָה תְרוּמַת הַקֹּדֶשׁ.</b> הִיא רְצוּעַת הַכֹּהֲנִים:
<b>וּמִקְדַּשׁ הַבַּיִת בְּתוֹכָהּ.</b> הַכֹּל בְּאֶמְצַע נַחֲלַת הַנָּשִׂיא:
<h3>פסוק כב</h3>
<b>וּמֵאֲחֻזַּת הַלְוִיִּם וּמֵאֲחֻזַּת הָעִיר.</b> גַּם הוּא <b>בְּתוֹךְ אֲשֶׁר לַנָּשִׂיא יִהְיֶה</b>:
<b>בֵּין גְּבוּל יְהוּדָה וּבֵין גְּבוּל בִּנְיָמִין.</b> כָּל רֹחַב הָרְצוּעָה אֲשֶׁר בֵּין שְׁנֵי הַשְּׁבָטִים הָאֵלֶּה, יְהוּדָה מִצָּפוֹן וּבִנְיָמִין מִן הַדָּרוֹם, <b>יִהְיֶה לַנָּשִׂיא</b>. וְהִיא הָרְצוּעָה שֶׁהוּתְרְמָה רִאשׁוֹן, רֹחַב עֶשְׂרִים וַחֲמִשָּׁה אֲלָפִים בְּאֹרֶךְ אַחַר חֶלְקֵי הַשְּׁבָטִים (יחזקאל מה:א-ח):
<h3>פסוק כג</h3>
<b>וְיֶתֶר הַשְּׁבָטִים.</b> יִטְּלוּ בִּדְרוֹמָהּ שֶׁל אוֹתָהּ רְצוּעָה, <b>בִּנְיָמִין</b> אֶצְלָהּ, וְאֶצְלוֹ <b>שִׁמְעוֹן</b>, וְאֶצְלוֹ <b>יִשָּׂשכָר</b>, וְאֶצְלוֹ <b>זְבוּלֻן</b>, וְאֶצְלוֹ <b>גָּד</b>. נִמְצָא גָּד בַּמֵּצַר דְּרוֹמִי שֶׁל אֶרֶץ יִשְׂרָאֵל:
<h3>פסוק כח</h3>
<b>וְעַל גְּבוּל גָּד.</b> מְצַר דְּרוֹמִי שֶׁלּוֹ:
<b>מִתָּמָר מֵי מְרִיבַת קָדֵשׁ נַחֲלָה.</b> מִירִיחוֹ ״עִיר הַתְּמָרִים״ (דברים לד:ג) בְּמִקְצוֹעַ הַמִּזְרָח, וּבָא לַמַּעֲרָב לְמֵי מְרִיבַת קָדֵשׁ, וּבָא וְהוֹלֵךְ עַד נַחַל מִצְרַיִם, הַשּׁוֹפֵךְ לַ<b>יָּם הַגָּדוֹל</b> בְּמִקְצוֹעַ דְּרוֹמִית מַעֲרָבִית:
<h3>פסוק ל</h3>
<b>תּוֹצְאוֹת הָעִיר.</b> שְׁעָרֶיהָ לְאַרְבַּע רוּחוֹתֶיהָ:
<b>מִדָּה.</b> הוּא קְנֵה הַמִּדָּה, <b>חֲמֵשׁ מֵאוֹת וְאַרְבַּעַת אֲלָפִים</b> קָנִים:
<h3>פסוק לה</h3>
<b>סָבִיב שְׁמֹנָה עָשָׂר אָלֶף.</b> הֶקֵּף עִיר שְׁמֹנָה עָשָׂר אֶלֶף קָנִים; כָּךְ עוֹלֶה חֶשְׁבּוֹן רִבּוּעָהּ:
<b>וְשֵׁם הָעִיר מִיּוֹם ה׳ שָׁמָּה.</b> תִּרְגֵּם יוֹנָתָן: ״וְשְׁמָא דְקַרְתָּא דְמִתְפָּרַשׁ מִיּוֹמָא דִּי יַשְׁרֵי ה׳ שְׁכִינְתֵּיהּ תַּמָּן״, כְּלוֹמַר: לֹא יִקָּרֵא לָהּ שֵׁם אַחֵר, אֶלָּא שֵׁם הָרִאשׁוֹן שֶׁהָיָה לָהּ מִיּוֹם שֶׁעָקַד אַבְרָהָם אֶת יִצְחָק בְּנוֹ שָׁם (בראשית כב:ב), שֶׁקָּרָא לוֹ ״יִרְאֶה״ (בראשית כב:יד), וְהִיא הָיָה שְׁמָהּ שָׁלֵם (בראשית יד:יח) – הֲרֵי יְרוּשָׁלַיִם (בראשית רבה נו:טז). וְיֵשׁ עוֹד לִפְתֹּר: <b>וְשֵׁם הָעִיר</b> יִהְיֶה לֶעָתִיד; <b>מִיּוֹם</b> בִּנְיָנָהּ וּלְהַלָּן יִקְרְאוּ לָהּ <b>ה׳ שָׁמָּה</b>. סְלִיק סֵפֶר יְחֶזְקֵאל:
